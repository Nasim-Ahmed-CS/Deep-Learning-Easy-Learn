TITLE,POEM,POET,METER,URL,,,
পালকির গান,"পালকি চলে!
পালকি চলে!
গগন তলে
আগুন জ্বলে!

স্তব্ধ গাঁয়ে
আদুল গায়ে
যাচ্ছে কারা
রৌদ্রে সারা!

ময়রা মুদি
চক্ষু মুদি,
পাটায় বসে
ঢুলছে কষে!
দুধের চাঁছি
শুষছে মাছি,-
উড়ছে কতক
ভনভনিয়ে।–
আসছে কারা
হনহনিয়ে?

হাটের শেষে
রুক্ষ বেশে
ঠিক দুপুরে
ধায় হাটুরে!

কুকুরগুলো
শুঁকছে ধুলো,-
ধঁকছে কেহ
ক্লান্ত দেহ।

গঙ্গা ফড়িং
লাফিয়ে চলে;
বাঁধের দিকে
সূর্য ঢলে।

পালকি চলে রে!
অঙ্গ ঢলে রে!
আর দেরি কত?
আরও কত দূর?

",সত্যেন্দ্রনাথ দত্ত,স্বরবৃত্ত,,,,
কবর,"এই খানে তোর দাদির কবর ডালিম-গাছের তলে,
তিরিশ বছর ভিজায়ে রেখেছি দুই নয়নের জলে।
এতটুকু তারে ঘরে এনেছিনু সোনার মতন মুখ,
পুতুলের বিয়ে ভেঙে গেল বলে কেঁদে ভাসাইত বুক।
এখানে ওখানে ঘুরিয়া ফিরিতে ভেবে হইতাম সারা,
সারা বাড়ি ভরি এত সোনা মোর ছড়াইয়া দিল কারা!
সোনালি ঊষার সোনামুখ তার আমার নয়নে ভরি
লাঙল লইয়া খেতে ছুটিলাম গাঁয়ের ও-পথ ধরি।
যাইবার কালে ফিরে ফিরে তারে দেখে লইতাম কত
এ কথা লইয়া ভাবি-সাব মোরে তামাশা করিত শত।
এমনি করিয়া জানি না কখন জীবনের সাথে মিশে
ছোট-খাট তার হাসি ব্যথা মাঝে হারা হয়ে গেনু দিশে।",জসীম উদ্দিন,মাত্রাবৃত্ত,,,,
আঠারো বছর বয়স,"আঠারো বছর বয়স কী দুঃসহ

র্স্পধায় নেয় মাথা তোলবার ঝুঁকি,

আঠারো বছর বয়সেই অহরহ

বিরাট দুঃসাহসেরা দেয় যে উঁকি।


আঠারো বছর বয়সের নেই ভয়

পদাঘাতে চায় ভাঙতে পাথর বাধা,

এ বয়সে কেউ মাথা নোয়াবার নয়-

আঠারো বছর বয়স জানে না কাঁদা।


এ বয়স জানে রক্তদানের পুণ্য

বাষ্পের বেগে স্টিমারের মতো চলে,

প্রাণ দেওয়া-নেওয়া ঝুলিটা থাকে না শূন্য

সঁপে আত্মাকে শপথের কোলাহলে।


আঠরো বছর বয়স ভয়ঙ্কর

তাজা তাজা প্রাণে অসহ্য যন্ত্রণা,

এ বয়সে প্রাণ তীব্র আর প্রখর

এ বয়সে কানে আসে কত মন্ত্রণা।


আঠারো বছর বয়স যে দুর্বার

পথে প্রান্তরে ছোটায় বহু তুফান,

দুর্যোগে হাল ঠিক মতো রাখা ভার

ক্ষত-বিক্ষত হয় সহস্র প্রাণ।


আঠারো বছর বয়সে আঘাত আসে

অবিশ্র্রান্ত; একে একে হয় জড়ো,

এ বয়স কালো লক্ষ দীর্ঘশ্বাসে

এ বয়স কাঁপে বেদনায় থরোথরো।


",সুকান্ত ভট্টাচার্য,মাত্রাবৃত্ত,,,,
কুলি-মজুর,"দেখিনু সেদিন রেলে,
কুলি বলে এক বাবু সা’ব তারে ঠেলে দিলে নীচে ফেলে!
                         চোখ ফেটে এল জল,
এমনি করে কি জগৎ জুড়িয়া মার খাবে দুর্বল?
যে দধীচিদের হাড় দিয়ে ঐ বাষ্প-শকট চলে,
বাবু সা’ব এসে চড়িল তাহাতে, কুলিরা পড়িল তলে।
বেতন দিয়াছ?-চুপ রও যত মিথ্যাবাদীর দল!
কত পাই দিয়ে কুলিদের তুই কত ক্রোর পেলি বল্‌?
রাজপথে তব চলিছে মোটর, সাগরে জাহাজ চলে,
রেলপথে চলে বাষ্প-শকট, দেশ ছেয়ে গেল কলে,
বল ত এ-সব কাহাদের দান! তোমার অট্টালিকা
কার খুনে রাঙা? -ঠুলি খুলে দেখ, প্রতি ইটে আছে লিখা।
তুমি জান নাকো, কিন্তু পথের প্রতি ধূলিকণা জানে,
ঐ পথ, ঐ জাহাজ, শকট, অট্টালিকার মানে!
                         আসিতেছে শুভদিন,
দিনে দিনে বহু বাড়িয়াছে দেনা, শুধিতে হইবে ঋণ!",কাজী নজরুল ইসলাম,মাত্রাবৃত্ত,,,,
কপোতাক্ষ নদ,"সতত, হে নদ তুমি পড় মোর মনে
সতত তোমার কথা ভাবি এ বিরলে।
সতত যেমনি লোক নিশার স্বপনে
শোনে মায়া যন্ত্র ধ্বনি তব কলকলে
জুড়াই এ কান আমি ভ্রান্তির ছলনে।
বহু দেশ দেখিয়াছি বহু নদ দলে
কিন্তু এ স্নেহের তৃষ্ণা মেটে কার জলে
দুগ্ধস্রোতরূপি তুমি মাতৃভূমি স্তনে।
আর কি হে হবে দেখা যত দিন যাবে
প্রজারূপে রাজরূপ সাগরেরে দিতে
বারি রূপ কর তুমি এ মিনতি গাবে
বঙ্গজ জনের কানে সখে-সখারিতে।
নাম তার এ প্রবাসে মজি প্রেমভাবে
লইছে যে নাম তব বঙ্গের সঙ্গীতে।", মাইকেল মধুসূদন দত্ত,অক্ষরবৃত্ত,,,,
আবার আসিব ফিরে,"আবার আসিব ফিরে ধানসিঁড়িটির তীরে – এই বাংলায়
হয়তো মানুষ নয় – হয়তো বা শঙখচিল শালিকের বেশে,
হয়তো ভোরের কাক হয়ে এই কার্তিঁকের নবান্নের দেশে
কুয়াশার বুকে ভেসে একদিন আসিব কাঁঠাল ছায়ায়।
হয়তো বা হাঁস হবো – কিশোরীর – ঘুঙুর রহিবে লাল পায়
সারাদিন কেটে যাবে কলমীর গন্ধভরা জলে ভেসে ভেসে।
আবার আসিব আমি বাংলার নদী মাঠ ক্ষেত ভালোবেসে
জলঙ্গীর ঢেউ এ ভেজা বাংলারি সবুজ করুণ ডাঙ্গায়।

হয়তো দেখিবে চেয়ে সুদর্শন উড়িতেছে সন্ধ্যার বাতাসে।
হয়তো শুনিবে এক লক্ষীপেঁচা ডাকিতেছে শিমুলের ডালে।
হয়তো খৈয়ের ধান সরাতেছে শিশু এক উঠানের ঘাসে।
রূপসার ঘোলা জলে হয়তো কিশোর এক সাদা ছেঁড়া পালে
ডিঙ্গা বায় – রাঙ্গা মেঘে সাঁতরায়ে অন্ধকারে আসিতেছে নীড়ে,
দেখিবে ধবল বক; আমারে পাবে তুমি ইহাদের ভীড়ে।

",জীবনানন্দ দাস,অক্ষরবৃত্ত,,,,
জীবন,"যেখানে আসেনি চাষা কোনদিন কাস্তে হাতে লয়ে,
জীবনের বীজ কেউ বোনে নাই যেইখানে এসে,
নিরাশার মতো ফেঁপে চোখ বুজে পলাতক হয়ে
প্রেমের মৃত্যুর চোখে সেইখানে দেখিয়াছি শেষে।
তোমার চোখের ’পরে তাহার মুখেরে ভালোবেসে
এখন এসেছি আমি, - আর একবার কেঁপে উঠে
অনেক ইচ্ছার বেগে, - শান্তির মতন অবশেষে
সব ঢেউ ভেঙে নিয়ে ফেনার ফুলের মতো ফুটে,
      ঘুমাব বালির ’পরে, - জীবনের দিকে আর যাবনাকো ছুটে।",জীবনানন্দ দাস,অক্ষরবৃত্ত,,,,
বাংলার মুখ,"বাংলার মুখ আমি দেখিয়াছি, তাই আমি পৃথিবীর রূপ
খুঁজিতে যাই না আর : অন্ধকারে জেগে উঠে ডুমুরের গাছে
চেয়ে দেখি ছাতার মতো ব্ড় পাতাটির নিচে বসে আছে
ভোরের দয়েলপাখি – চারিদিকে চেয়ে দেখি পল্লবের স্তূপ
জাম-বট-কাঁঠালের-হিজলের-অশথের করে আছে চুপ;
ফণীমনসার ঝোপে শটিবনে তাহাদের ছায়া পড়িয়াছে;
মধুকর ডিঙা থেকে না জানি সে কবে চাঁদ চম্পার কাছে
এমনই হিজল-বট-তমালের নীল ছায়া বাংলার অপরূপ রূপ

দেখেছিল; বেহুলাও একদিন গাঙুড়ের জলে ভেলা নিয়ে –
কৃষ্ণা-দ্বাদশীর জোৎস্না যখন মরিয়া গেছে নদীর চড়ায় –
সোনালি ধানের পাশে অসংখ্য অশ্বত্থ বট দেখেছিল, হায়,
শ্যামার নরম গান শুনেছিল – একদিন অমরায় গিয়ে
ছিন্ন খঞ্জনার মতো যখন সে নেচেছিল ইন্দ্রের সভায়
বাংলার নদ-নদী-ভাঁটফুল ঘুঙুরের মতো তার কেঁদেছিল পায়।

",জীবনানন্দ দাস,অক্ষরবৃত্ত,,,,
যেদিন সরিয়া যাব তোমাদের কাছ থেকে,"যেদিন সরিয়া যাব তোমাদের কাছ থেকে – দূর কুয়াশায়
চ’লে যাবো, সেদিন মরণ এসে অন্ধকারে আমার শরীর
ভিক্ষা ক’রে লয়ে যাবে;- সেদিন দু’দও এই বাংলার তীর —
এই নীল বাংলার তীরে শুয়ে একা একা কি ভাবিব, হায়;-
সেদিন র’বে না কোনো ক্ষোভ মনে –এই সোঁদা ঘাসের ধুলায়
জীবন যে কাটিয়াছে বাংলায় – চারিদিকে বাঙালীর ভিড়
বহুদিন কীর্তন ভাসান গান রুপকথা যাত্রা পাঁচালীর
নরম নিবিড় ছন্দে যারা আজো শ্রাবণের জীবণের জীবন গোঙায়,

আমারে দিয়াছে তৃপ্তি; কোনো দিন রুপহীন প্রবাসের পথে
বাংলার মুখ ভুলে খাঁচার ভিতরে নষ্ট শুকের মতন
কাটাইনি দিন মাস,বেহুলার লহনার মধুর জগতে
তাদের পায়ের ধুলো – মাখা পথে বিকায়ে দিয়েছি আমি মন
বাঙালি নারীর কাছে – চাল- ধোয়া স্নিগ্ধ হাত, ধান – মাখা চুল,
হাতে তার শাড়িটির কস্তা পাড়; – ডাঁশা আম কামরাঙা কুল।

",জীবনানন্দ দাস,অক্ষরবৃত্ত,https://prokashoni.net/article/jibanananda-das-jedin-soriya-jabo/,,,
আমাদের ছোট নদী,"আমাদের ছোটো নদী চলে বাঁকে বাঁকে 
বৈশাখ মাসে তার হাঁটু জল থাকে। 
পার হয়ে যায় গোরু, পার হয় গাড়ি, 
দুই ধার উঁচু তার, ঢালু তার পাড়ি। 

চিক্ চিক্ করে বালি, কোথা নাই কাদা, 
একধারে কাশবন ফুলে ফুলে সাদা। 
কিচিমিচি করে সেথা শালিকের ঝাঁক, 
রাতে ওঠে থেকে থেকে শেয়ালের হাঁক। 

আর-পারে আমবন তালবন চলে, 
গাঁয়ের বামুন পাড়া তারি ছায়াতলে। 
তীরে তীরে ছেলে মেয়ে নাইবার কালে 
গামছায় জল ভরি গায়ে তারা ঢালে। 

সকালে বিকালে কভু নাওয়া হলে পরে 
আঁচল ছাঁকিয়া তারা ছোটো মাছ ধরে। 
বালি দিয়ে মাজে থালা, ঘটিগুলি মাজে, 
বধূরা কাপড় কেচে যায় গৃহকাজে। 

আষাঢ়ে বাদল নামে, নদী ভর ভর 
মাতিয়া ছুটিয়া চলে ধারা খরতর। 
মহাবেগে কলকল কোলাহল ওঠে, 
ঘোলা জলে পাকগুলি ঘুরে ঘুরে ছোটে। 
দুই কূলে বনে বনে পড়ে যায় সাড়া, 
বরষার উৎসবে জেগে ওঠে পাড়া।।",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/29,,,
কাজলা দিদি,"বাঁশ-বাগানের মাথার উপর চাঁদ উঠেছে ওই,
মাগো আমার শোলক্-বলা কাজলা দিদি কই?
পুকুর ধারে লেবুর তলে,
থোকায় থোকায় জোনাক জ্বলে,
ফুলের গন্ধে ঘুম আসে না, একলা জেগে রই,
মাগো আমার কোলের কাছে কাজলা দিদি কই?

সেদিন হতে কেন মা আর দিদিরে না ডাকো;
দিদির কথায় আঁচল দিয়ে মুখটি কেন ঢাকো?
খাবার খেতে আসি যখন
দিদি বলে ডাকি তখন,
ও-ঘর থেকে কেন মা আর দিদি আসে নাকো?
আমি ডাকি, তুমি কেন চুপটি করে থাকো?

বল্ মা দিদি কোথায় গেছে, আসবে আবার কবে?
কাল যে আমার নতুন ঘরে পুতুল বিয়ে হবে!
দিদির মত ফাঁকি দিয়ে
আমিও যদি লুকাই গিয়ে
তুমি তখন একলা ঘরে কেমন ক'রে রবে?
আমিও নাই---দিদিও নাই---কেমন মজা হবে!

ভূঁই-চাঁপাতে ভরে গেছে শিউলী গাছের তল,
মাড়াস্ নে মা পুকুর থেকে আনবি যখন জল |
ডালিম গাছের ফাঁকে ফাঁকে
বুলবুলিটা লুকিয়ে থাকে,
উড়িয়ে তুমি দিও না মা ছিঁড়তে গিয়ে ফল,
দিদি যখন শুনবে এসে বলবি কি মা বল্ |

বাঁশ-বাগানের মাথার উপর চাঁদ উঠেছে ওই,
এমন সময় মাগো আমার কাজলা দিদি কই?
লেবুর তলে পুকুর পাড়ে
ঝিঁঝিঁ ডাকে ঝোপে ঝাড়ে,
ফুলের গন্ধে ঘুম আসে না, তাইতো জেগে রই,---
রাত্রি হোল মাগো, আমার কাজলা দিদি কই?


",যতীন্দ্রমোহন বাগচি ,স্বরবৃত্ত,https://banglarkobita.com/poem/famous/36,,,
বর এসেছে বীরের ছাঁদে,"বর এসেছে বীরের ছাঁদে,

        বিয়ের লগ্ন আটটা।

পিতল-আঁটা লাঠি কাঁধে,

        গালেতে গালপাট্টা।

   শ্যালীর সঙ্গে ক্রমে ক্রমে

     আলাপ যখন উঠল জমে,

রায়বেঁশে নাচ নাচের ঝোঁকে

        মাথায় মারলে গাঁট্টা।

শ্বশুর কাঁদে মেয়ের শোকে,

          বর হেসে কয়-- ""ঠাট্টা'!

",রবীন্দ্রনাথ ঠাকুর,স্বরবৃত্ত,https://www.tagoreweb.in/Verses/khapchhara-117/bor-esechhe-biyer-chhade-3530,,,
তাহারেই পড়ে মনে।,"হে কবি! নীরব কেন-ফাল্গুন যে এসেছে ধরায়,

বসন্তে বরিয়া তুমি লবে না কি তব বন্দনায়?”

কহিল সে স্নিগ্ধ আঁখি তুলি-

“দখিন দুয়ার গেছে খুলি?

বাতাবী নেবুর ফুল ফুটেছে কি? ফুটেছে কি আমের মুকুল?

দখিনা সমীর তার গন্ধে গন্ধে হয়েছে কি অধীর আকুল?”


“এখনো দেখনি তুমি?” কহিলাম “কেন কবি আজ

এমন উন্মনা তুমি? কোথা তব নব পুষ্পসাজ?”

কহিল সে সুদূরে চাহিয়া-

“অলখের পাথার বাহিয়া

তরী তার এসেছে কি? বেজেছে কি আগমনী গান?

ডেকেছে কি সে আমারে? -শুনি নাই,রাখিনি সন্ধান।”


কহিলাম “ওগো কবি, রচিয়া লহ না আজও গীতি,

বসন্ত-বন্দনা তব কণ্ঠে শুনি-এ মোর মিনতি।”

কহিল সে মৃদু মধুস্বরে-

“নাই হ’ল, না হোক এবারে-

আমার গাহিতে গান! বসন্তরে আনিতে ধরিয়া-

রহেনি,সে ভুলেনি তো, এসেছে তো ফাল্গুন স্মরিয়া।”


কহিলাম “ওগো কবি, অভিমান করেছ কি তাই?

যদিও এসেছে তবু তুমি তারে করিলে বৃথাই।”

কহিল সে পরম হেলায়-

“বৃথা কেন? ফাগুন বেলায়

ফুল কি ফোটে নি শাখে? পুষ্পারতি লভে নি কি ঋতুর রাজন?

মাধবী কুঁড়ির বুকে গন্ধ নাহি? করে নি সে অর্ঘ্য বিরচন?”


“হোক, তবু বসন্তের প্রতি কেন এই তব তীব্র বিমুখতা?”

কহিলাম “উপেক্ষায় ঋতুরাজে কেন কবি দাও তুমি ব্যথা?”

কহিল সে কাছে সরি আসি-

“কুহেলী উত্তরী তলে মাঘের সন্ন্যাসী-

গিয়াছে চলিয়া ধীরে পুষ্পশূন্য দিগন্তের পথে

রিক্ত হস্তে। তাহারেই পড়ে মনে, ভুলিতে পারি না কোন মতে।”

",সুফিয়া কামাল,অক্ষরবৃত্ত,https://banglarkobita.com/poem/famous/299,,,
দুই বিঘা জমি,"শুধু বিঘে-দুই ছিল মোর ভুঁই, আর সবই গেছে ঋণে।
বাবু বলিলেন, ‘বুঝেছ উপেন? এ জমি লইব কিনে।’
কহিলাম আমি, ‘তুমি ভূস্বামী, ভূমির অন্ত নাই –
চেয়ে দেখো মোর আছে বড়জোর মরিবার মতো ঠাঁই।
শুনি রাজা কহে, ‘বাপু, জানো তো হে, করেছি বাগানখানা,
পেলে দুই বিঘে প্রস্থে ও দিঘে সমান হইবে টানা –
ওটা দিতে হবে।’ কহিলাম তবে বক্ষে জুড়িয়া পাণি
সজল চক্ষে, ‘করুন রক্ষে গরিবের ভিটেখানি।
সপ্তপুরুষ যেথায় মানুষ সে মাটি সোনার বাড়া,
দৈন্যের দায়ে বেচিব সে মায়ে এমনি লক্ষ্মীছাড়া!’
আঁখি করি লাল রাজা ক্ষণকাল রহিল মৌনভাবে,
কহিলেন শেষে ক্রুর হাসি হেসে, ‘আচ্ছা, সে দেখা যাবে।’

পরে মাস-দেড়ে ভিটে মাটি ছেড়ে বাহির হইনু পথে –
করিল ডিক্রি, সকলই বিক্রি মিথ্যা দেনার খতে।
এ জগতে হায় সেই বেশি চায় আছে যার ভূরি ভূরি,
রাজার হস্ত করে সমস্ত কাঙালের ধন চুরি।
মনে ভাবিলাম, মোরে ভগবান রাখিবে না মোহগর্তে,
তাই লিখি দিল বিশ্বনিখিল দু বিঘার পরিবর্তে।
সন্ন্যাসীবেশে ফিরি দেশে দেশে হইয়া সাধুর শিষ্য –
কত হেরিলাম মনোহর ধাম, কত মনোরম দৃশ্য।
ভূধরে সাগরে বিজনে নগরে যখন যেখানে ভ্রমি
তবু নিশিদিনে ভুলিতে পারি নে সেই দুই বিঘা জমি।
হাটে মাঠে বাটে এইমত কাটে বছর পনেরো-ষোলো,
একদিন শেষে ফিরিবারে দেশে বড়োই বাসনা হল।।

নমোনমো নম, সুন্দরী মম জননী বঙ্গভূমি!
গঙ্গার তীর, স্নিগ্ধ সমীর জীবন জুড়ালে তুমি।
অবারিত মাঠ, গগনললাট চুমে তব পদধুলি –
ছায়াসুনিবিড় শান্তির নীড় ছোটো ছোটো গ্রামগুলি।
পল্লবঘন আম্রকানন, রাখালের খেলাগেহ –
স্তব্ধ অতল দিঘি কালোজল নিশীথশীতলস্নেহ।
বুক-ভরা-মধু বঙ্গের বধু জল লয়ে যায় ঘরে
মা বলিতে প্রাণ করে আনচান, চোখে আসে জল ভরে।
দুই দিন পরে দ্বিতীয় প্রহরে প্রবেশিনু নিজগ্রামে –
কুমোরের বাড়ি দক্ষিণে ছাড়ি, রথতলা করি বামে,
রাখি হাটখোলা নন্দীর গোলা, মন্দির করি পাছে
তৃষাতুর শেষে পঁহুছিনু এসে আমার বাড়ির কাছে।।

ধিক্ ধিক্ ওরে, শত ধিক্ তোরে নিলাজ কুলটা ভূমি,
যখনি যাহার তখনি তাহার – এই কি জননী তুমি!
সে কি মনে হবে একদিন যবে ছিলে দরিদ্রমাতা
আঁচল ভরিয়া রাখিতে ধরিয়া ফলফুল শাক-পাতা!
আজ কোন্ রীতে কারে ভুলাইতে ধরেছ বিলাসবেশ –
পাঁচরঙা পাতা অঞ্চলে গাঁথা, পুষ্পে খচিত কেশ!
আমি তোর লাগি ফিরেছি বিবাগি গৃহহারা সুখহীন,
তুই হেথা বসি ওরে রাক্ষসী, হাসিয়া কাটাস দিন!
ধনীর আদরে গরব না ধরে! এতই হয়েছ ভিন্ন –
কোনোখানে লেশ নাহি অবশেষ সে দিনের কোনো চিহ্ন!
কল্যাণময়ী ছিলে তুমি অয়ী, ক্ষুধাহরা সুধারাশি।
যত হাসো আজ, যত করো সাজ, ছিলে দেবী – হলে দাসী।।

বিদীর্ণহিয়া ফিরিয়া ফিরিয়া চারি দিকে চেয়ে দেখি –
প্রাচীরের কাছে এখনো যে আছে সেই আমগাছ একি!
বসি তার তলে নয়নের জলে শান্ত হইল ব্যথা,
একে একে মনে উদিল স্মরণে বালককালের কথা।
সেই মনে পড়ে, জ্যৈষ্ঠের ঝড়ে রাত্রে নাহিকো ঘুম,
অতি ভোরে উঠি তাড়াতাড়ি ছুটি আম কুড়াবার ধুম।
সেই সুমধুর স্তব্ধ দুপুর, পাঠশালা-পলায়ন –
ভাবিলাম হায়, আর কি কোথায় ফিরে পাব সে জীবন।
সহসা বাতাস ফেলি গেল শ্বাস শাখা দুলাইয়া গাছে,
দুটি পাকা ফল লভিল ভূতল আমার কোলের কাছে।
ভাবিলাম মনে, বুঝি এতখনে আমারে চিনিল মাতা।
স্নেহের সে দানে বহু সম্মানে বারেক ঠেকানু মাথা।।

হেনকালে হায় যমদূতপ্রায় কোথা হতে এল মালী।
ঝুঁটিবাঁধা উড়ে সপ্তম সুরে পাড়িতে লাগিল গালি।
কহিলাম তবে, ‘আমি তো নীরবে দিয়েছি আমার সব –
দুটি ফল তার করি অধিকার, এত তারি কলরব।’
চিনিল না মোরে, নিয়ে গেল ধরে কাঁধে তুলি লাঠিগাছ;
বাবু ছিপ হাতে পারিষদ-সাথে ধরিতেছিলেন মাছ –
শুনে বিবরণ ক্রোধে তিনি কন, ‘মারিয়া করিব খুন।’
বাবু যত বলে পারিষদ-দলে বলে তার শতগুণ।
আমি কহিলাম, ‘শুধু দুটি আম ভিখ মাগি মহাশয়!’
বাবু কহে হেসে, ‘বেটা সাধুবেশে পাকা চোর অতিশয়!’
আমি শুনে হাসি, আঁখিজলে ভাসি, এই ছিল মোরে ঘটে –
তুমি মহারাজ সাধু হলে আজ, আমি আজ চোর বটে।।

",রবীন্দ্রনাথ ঠাকুর,মাত্রাবৃত্ত,https://www.kobitacocktail.com/%E0%A6%A6%E0%A7%81%E0%A6%87-%E0%A6%AC%E0%A6%BF%E0%A6%98%E0%A6%BE-%E0%A6%9C%E0%A6%AE%E0%A6%BF-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5/,,,
নন্দলাল,"নন্দলাল তো একদা একটা করিল ভীষণ পণ-
স্বদেশের তরে, যা করেই হোক, রাখিবেই সে জীবন।
সকলে বলিল, ‘আ-হা-হা কর কি, কর কি, নন্দলাল’ ?
নন্দ বলিল, ‘বসিয়া বসিয়া রহিব কি চিরকাল ?
আমি না করিলে কে করিবে আর উদ্ধার এই দেশ ?’
তখন সকলে বলিল- ‘বাহবা বাহবা বাহবা বেশ !’

নন্দর ভাই কলেরায় মরে, দেখিবে তাহারে কেবা !
সকলে বলিল, ‘যাও না নন্দ, করো না ভায়ের সেবা।’
নন্দ বলিল, ‘ভায়ের জন্য জীবনটা যদি দিই-
না হয় দিলাম, -কিন্তু অভাগা দেশের হইবে কি ?
বাঁচাটা আমার অতি দরকার, ভেবে দেখি চারি দিক্।’
তখন সকলে বলিল- ‘হাঁ হাঁ হাঁ, তা বটে, তা বটে, ঠিক !’

নন্দ একদা হঠাৎ একটা কাগজ করিল বাহির,
গালি দিয়া সবে গদ্যে পদ্যে বিদ্যা করিল জাহির;
পড়িলো ধন্য দেশের জন্য নন্দ খাটিয়া খুন;
লেখে যতো তার দ্বিগুণ ঘুমায়, খায় তার দশ গুণ;
খাইতে ধরিল লুচি ও ছোকা ও সন্দেশ থাল থাল,
তখন সকলে বলিল- ‘বাহবা বাহবা, বাহবা নন্দলাল।’

নন্দ একদা কাগজেতে এক সাহেবকে দেয় গালি;
সাহেব আসিয়া গলাটি তাহার টিপিয়া ধরিল খালি;
নন্দ বলিল, “আ-হা-হা ! কর কি, কর কি ! ছাড় না ছাই,
কি হবে দেশের, গলাটিপুনিতে আমি যদি মারা যাই ?
বলো ক’বিঘৎ নাকে দিব খত যা বলো করিব তাহা”
তখন সকলে বলিল- “বাহবা বাহবা বাহবা বাহা !”

নন্দ বাড়ির হ’ত না বাহির, কোথা কি ঘটে কি জানি;
চড়িত না গাড়ি, কি জানি কখন উল্টায় গাড়িখানি,
নৌকা ফি-সন ডুবিছে ভীষণ, রেলে ‘কলিশন’ হয়;
হাঁটিতে সর্প, কুক্কুর আর গাড়ি-চাপা-পড়া ভয়,
তাই শুয়ে শুয়ে, কষ্টে বাঁচিয়ে রহিল নন্দলাল
সকলে বলিল- ‘ভ্যালা রে নন্দ, বেঁচে থাক্ চিরকাল।’

",দিজেন্দ্রলাল রায়,মাত্রাবৃত্ত,https://banglakobita.com.bd/%E0%A6%A8%E0%A6%A8%E0%A7%8D%E0%A6%A6%E0%A6%B2%E0%A6%BE%E0%A6%B2-%E0%A6%A6%E0%A7%8D%E0%A6%AC%E0%A6%BF%E0%A6%9C%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%B2%E0%A6%BE%E0%A6%B2/,,,
সুরদাসের প্রার্থণা,"ঢাকো ঢাকো মুখ টানিয়া বসন, আমি কবি সুরদাস।
দেবী, আসিয়াছি ভিক্ষা মাগিতে, পুরাতে হইবে আশ।
                 অতি অসহন বহ্নিদহন
                 মর্ম-মাঝারে করি যে বহন,
কলঙ্করাহু প্রতি পলে পলে জীবন করিছে গ্রাস।।
পবিত্র তুমি, নির্মল তুমি, তুমি দেবী, তুমি সতী-
কুৎসিত দীন অধম পামর পঙ্কিল আমি অতি।
তুমিই লক্ষ্মী, তুমিই শক্তি,
হৃদয়ে আমার পাঠাও ভক্তি
পাপের তিমির পুড়ে যায় জ্বলে কোথা সে পুণ্যজ্যোতি।।


দেবের করুণা মানবী-আকারে,
আনন্দধারা বিশ্ব-মাঝারে,
পতিতপাবনী গঙ্গা যেমন এলেন পাপীর কাজে,
তােমার চরিত রবে নির্মল,
তােমার ধর্ম রবে উজ্জ্বল-
আমার এ পাপ করি দাও লীন তােমার পূণ্য-মাঝে।।


তােমারে কহিব লজ্জাকাহিনী, লজ্জা নাহিকো তায়
তােমার আভায় মলিন লজ্জা পলকে মিলায়ে যায়।


যেমন রয়েছ তেমনি দাঁড়াও,
আঁখি নত করি আমা-পানে চাও-
খুলে দাও মুখ, আনন্দময়ী, আবরণে নাহি কাজ।
নিরখি তােমারে ভীষণমধুর,
আছ কাছে তবু আছ অতি দূর
উজ্জ্বল যেন দেবরােষানল, উদ্যত যেন বাজ৷।


জান কি আমি এ পাপ-আঁখি মেলি তামারে দেখেছি চেয়ে?
গিয়েছিল মাের বিভাের বাসনা ওই মুখপানে ধেয়ে।
তুমি কি তখন পেরেছ জানিতে-
বিমল হৃদয়-আরশিখানিতে
চিহ্ন কিছু কি পড়েছিল এসে নিশ্বাসরেখাছায়া
ধরার কুয়াশা স্নান করে যথা আকাশ-উষার কায়া?

লজ্জা সহসা আসি অকারণে
বসনের মতাে রাঙা আবরণে
চাহিয়াছিল কি ঢাকিতে তােমায় লুক্ধ নয়ন হতে?
মােহচঞ্চল সে লালসা মম।
কৃষ্ণবরণ ভ্রমরের সম
ফিরিতেছিল কি গুনগুন কেঁদে তােমার দৃষ্টিপথে?।

আনিয়াছি ছুরী তীক্ষ্ণ দীপ্ত প্রভাতরশ্মিসম
লও, বিধে দাও বাসনাসঘন এ কালাে নয়ন মম।
এ আঁখি আমার শরীরে তাে নাই, ফুটেছে মর্মতলে-
নির্বাণহীন অঙ্গারসম নিশিদিন শুধু জ্বলে।
সেথা হতে তারে উপাড়িয়া লও লজ্জাময় দুটো কখ –
তােমার লাগিয়া তিয়াষ যাহার সে আঁখি তােমারি হােক।।লও জ্বালাময় দুটো চোখ-
অপার ভুবন, উদার গগন, শ্যামল কাননতল,
বসন্ত অতি-মুগ্ধ-মুরতি, স্বচ্ছ নদীর জল,
বিবিধবরন সন্ধ্যানীরদ, গ্রহতারাময়ী নিশি,
বিচিত্রশােভা শস্যক্ষেত্র প্রসারিত দূর দিশি,
সুনীল গগনে ঘনতর নীল অতিদূর গিরিমালা,
তারি পরপারে রবির উদয় কনককিরণ-জ্ালা,
চকিততড়িৎ সঘন বরষা, পূর্ণ ইন্দ্রধনু,
শরৎ-আকাশে অসীমবিকাশ জ্যোৎস্না শুভ্রতনু
লও, সব লও, তুমি কেড়ে লও মাগিতেতছি অকপটে
তিমিরতুলিকা দাও বুলাইয়া আকাশচিত্রপটে।

যেমন রয়েছ তেমনি দাঁড়াও,
আঁখি নত করি আমা-পানে চাও-
খুলে দাও মুখ, আনন্দময়ী, আবরণে নাহি কাজ।
নিরখি তােমারে ভীষণমধুর,
আছ কাছে তবু আছ অতি দূর
উজ্জ্বল যেন দেবরােষানল, উদ্যত যেন বাজ৷।

জান কি আমি এ পাপ-আঁখি মেলি তামারে দেখেছি চেয়ে?
গিয়েছিল মাের বিভাের বাসনা ওই মুখপানে ধেয়ে।
তুমি কি তখন পেরেছ জানিতে-
বিমল হৃদয়-আরশিখানিতে
চিহ্ন কিছু কি পড়েছিল এসে নিশ্বাসরেখাছায়া
ধরার কুয়াশা স্নান করে যথা আকাশ-উষার কায়া?

লজ্জা সহসা আসি অকারণে
বসনের মতাে রাঙা আবরণে
চাহিয়াছিল কি ঢাকিতে তােমায় লুক্ধ নয়ন হতে?
মােহচঞ্চল সে লালসা মম।
কৃষ্ণবরণ ভ্রমরের সম
ফিরিতেছিল কি গুনগুন কেঁদে তােমার দৃষ্টিপথে?।

আনিয়াছি ছুরী তীক্ষ্ণ দীপ্ত প্রভাতরশ্মিসম
লও, বিধে দাও বাসনাসঘন এ কালাে নয়ন মম।
এ আঁখি আমার শরীরে তাে নাই, ফুটেছে মর্মতলে-
নির্বাণহীন অঙ্গারসম নিশিদিন শুধু জ্বলে।
সেথা হতে তারে উপাড়িয়া লও লজ্জাময় দুটো কখ –
তােমার লাগিয়া তিয়াষ যাহার সে আঁখি তােমারি হােক।।

লও জ্বালাময় দুটো চোখ-
অপার ভুবন, উদার গগন, শ্যামল কাননতল,
বসন্ত অতি-মুগ্ধ-মুরতি, স্বচ্ছ নদীর জল,
বিবিধবরন সন্ধ্যানীরদ, গ্রহতারাময়ী নিশি,
বিচিত্রশােভা শস্যক্ষেত্র প্রসারিত দূর দিশি,
সুনীল গগনে ঘনতর নীল অতিদূর গিরিমালা,
তারি পরপারে রবির উদয় কনককিরণ-জ্ালা,
চকিততড়িৎ সঘন বরষা, পূর্ণ ইন্দ্রধনু,
শরৎ-আকাশে অসীমবিকাশ জ্যোৎস্না শুভ্রতনু
লও, সব লও, তুমি কেড়ে লও মাগিতেতছি অকপটে
তিমিরতুলিকা দাও বুলাইয়া আকাশচিত্রপটে।


বাতায়ন হতে সন্ধ্যাকিরণ পড়েছে ললাটে এসে,
মেঘের আলােক লভিছে বিরাম নিবিড়তিমির কেশে
শান্তিরূপিণী। এ মুরতি তব অতি অপূর্ব সাজে
অনলরেখায় ফুটিয়া উঠিবে অনন্তনিশি-মাঝে।
চৌদিকে তব নূতন জগৎ আপনি সৃজিত হবে ;
এ সন্ধ্যাশােভা তােমারে ঘিরিয়া চিরকাল জেগে রবে।
এই বাতায়ন, ওই চাপাগাছ, দূর সরযুর রেখা,
নিশিদিনহীন অন্ধ হৃদয়ে চিরদিন যাবে দেখা।
সে নব জগতে কালক্রোত নাই, পরিবর্তন নাহি-
আজি এই দিন অনন্ত হয়ে চিরদিন রবে চাহি॥

তবে তাই হােক, হােয়াে না বিমুখদেবী, তাহে কিবা ক্ষতি,
হৃদয়-আকাশে থাক-না জাগিয়া দেহহীন তব জ্যোতি।
বাসনামলিন আঁখিকলঙ্ক ছায়া ফেলিবে না তায়,
আঁধার হৃদয় নীল-উৎপল চিরদিন রবে পায়।
তােমাতে হেরিব আমার দেবতা, হেরিবে আমার হরি
তােমার আলােকে জাগিয়া রহিব অনন্ত বিভাবরী।।",রবীন্দ্রনাথ ঠাকুর,মাত্রাবৃত্ত,https://banglakobitaclub.wordpress.com/2019/09/26/%E0%A6%B8%E0%A7%81%E0%A6%B0%E0%A6%A6%E0%A6%BE%E0%A6%B8%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%BE%E0%A6%B0%E0%A7%8D%E0%A6%A5%E0%A6%A8%E0%A6%BE-%E0%A6%B0%E0%A6%AC%E0%A7%80%E0%A6%A8/,,,
দৃষ্টি,"বুঝি গাে সন্ধ্যার কাছে শিখেছে সন্ধ্যার মায়া
ওই আঁখিদুটি, চাহিলে হৃদয়-পানে। মরমেতে পড়ে ছায়া,
তারা উঠে ফুটি।
আগে কে জানিত বলাে। কত কী লুকানাে ছিল
হৃদয়নিভৃতে-
তােমার নয়ন দিয়া আমার নিজের হিয়া
পাইনু দেখিতে। কখনাে গাও নি তুমি, কেবল নীরবে রহি
শিখায়েছ গান-
স্বপ্নময় শান্তিময় পূরবীরাগিণীতানে
বাঁধিয়াছ প্রাণ।
আকাশের পানে চাই, সেই সুরে গান গাই
একেলা বসিয়া।
একে একে সুরগুলি অনন্তে হারায়ে যায়।
আঁধারে পশিয়া।",রবীন্দ্রনাথ ঠাকুর,মাত্রাবৃত্ত,https://banglakobitaclub.wordpress.com/2020/09/18/%E0%A6%A6%E0%A7%83%E0%A6%B7%E0%A7%8D%E0%A6%9F%E0%A6%BF-%E0%A6%95%E0%A6%AC%E0%A6%BF%E0%A6%A4%E0%A6%BE-dristi-bangla-kobita-by-rabindranath-tagore/,,,
সােনার তরী,"গগনে গরজে মেঘ, ঘন বরষা।
কূলে একা বসে’ আছি, নাহি ভরসা।
রাশি রাশি ভারা ভারা
ধান কাটা হ’ল সারা,
ভরা নদী ক্ষুরধারা
খর-পরশা।
কাটিতে কাটিতে ধান এল বরষা।

একখানি ছোট ক্ষেত আমি একেলা,
চারিদিকে বাঁকা জল করিছে খেলা।
পরপারে দেখি আঁকা
তরুছায়ামসীমাখা
গ্রামখানি মেঘে ঢাকা
প্রভাত বেলা।
এ পারেতে ছোট ক্ষেত আমি একেলা।

গান গেয়ে তরী বেয়ে কে আসে পারে!
দেখে’ যেন মনে হয় চিনি উহারে।
ভরা-পালে চলে যায়,
কোন দিকে নাহি চায়,
ঢেউগুলি নিরুপায়
ভাঙ্গে দু’ধারে,
দেখে’ যেন মনে হয় চিনি উহারে!

ওগো তুমি কোথা যাও কোন্ বিদেশে!
বারেক ভিড়াও তরী কূলেতে এসে!
যেয়ো যেথা যেতে চাও,
যারে খুসি তারে দাও
শুধু তুমি নিয়ে যাও
ক্ষণিক হেসে
আমার সোনার ধান কূলেতে এসে!

যত চাও তত লও তরণী পরে।
আর আছে?—আর নাই, দিয়েছি ভরে’।
এতকাল নদীকূলে
যাহা লয়ে ছিনু ভুলে’
সকলি দিলাম তুলে
থরে বিথরে
এখন আমারে লহ করুণা করে’!

ঠাঁই নাই, ঠাঁই নাই! ছােট সে তরী
আমারি সােনার ধানে গিয়েছে ভরি’।
শ্রাবণ গগন ঘিরে
ঘন মেঘ ঘুরে ফিরে,
শূন্য নদীর তীরে
রহিনু পড়ি’,
যাহা ছিল নিয়ে গেল সােনার তরী।",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80,,,
দুই পাখি ,"খাঁচার পাখি ছিল     সোনার খাঁচাটিতে
               বনের পাখি ছিল বনে।
একদা কী করিয়া     মিলন হল দোঁহে,
        কী ছিল বিধাতার মনে।
বনের পাখি বলে,  খাঁচার পাখি ভাই,
       বনেতে যাই দোঁহে মিলে।
খাঁচার পাখি বলে-- বনের পাখি, আয়
        খাঁচায় থাকি নিরিবিলে।'
                 বনের পাখি বলে-- ""না,
আমি     শিকলে ধরা নাহি দিব।'
        খাঁচার পাখি বলে-- ""হায়,
আমি     কেমনে বনে বাহিরিব!'
বনের পাখি গাহে বাহিরে বসি বসি
                 বনের গান ছিল যত,
খাঁচার পাখি পড়ে শিখানো বুলি তার--
                 দোঁহার ভাষা দুইমতো।
বনের  পাখি বলে, খাঁচার পাখি ভাই,
        বনের গান গাও দিখি।
খাঁচার পাখি বলে, বনের পাখি ভাই,
খাঁচার গান লহো শিখি।
          বনের পাখি বলে-- না,
আমি     শিখানো গান নাহি চাই।'
        খাঁচার পাখি বলে-- ""হায়,
আমি     কেমনে বন-গান গাই।'
         বনের পাখি বলে, ""আকাশ ঘননীল,
        কোথাও বাধা নাহি তার।'
খাঁচার পাখি বলে, ""খাঁচাটি পরিপাটি
        কেমন ঢাকা চারি ধার।'
বনের পাখি বলে, ""আপনা ছাড়ি দাও
        মেঘের মাঝে একেবারে।'
খাঁচার পাখি বলে, নিরালা সুখকোণে
        বাঁধিয়া রাখো আপনারে!'
        বনের পাখি বলে-- ""না,
সেথা     কোথায় উড়িবারে পাই!'
        খাঁচার পাখি বলে-- ""হায়,
মেঘে     কোথায় বসিবার ঠাঁই!'
এমনি দুই পাখি দোঁহারে ভালোবাসে
        তবুও কাছে নাহি পায়।
খাঁচার ফাঁকে ফাঁকে পরশে মুখে মুখে,
        নীরবে চোখে চোখে চায়।
দুজনে কেহ কারে বুঝিতে নাহি পারে,
        বুঝাতে নারে আপনায়।
দুজনে একা একা ঝাপটি মরে পাখা,
        কাতরে কহে, ""কাছে আয়!'
        বনের পাখি বলে--না,
কবে     খাঁচার রুধি দিবে দ্বার।
        খাঁচার পাখি বলে--হায়,
মোর     শকতি নাহি উড়িবার।",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1063,,,
মানুষ," গাহি সাম্যের গান-
মানুষের চেয়ে বড় কিছু নাই, নহে কিছু মহীয়ান!
নাই দেশ-কাল-পাত্রের ভেদ, অভেদ ধর্ম জাতি,
সব দেশে, সব কালে, ঘরে ঘরে তিনি মানুষের জ্ঞাতি।-
                  পূজারী, দুয়ার খোলো,
ক্ষুধার ঠাকুর দাঁড়ায়ে দুয়ারে পূজার সময় হলো!’
স্বপন দেখিয়া আকুল পূজারী খুলিল ভজনালয়,
দেবতার বরে আজ রাজা-টাজা হ’য়ে যাবে নিশ্চয়!-
জীর্ণ-বস্ত্র শীর্ণ-গাত্র, ক্ষুধায় কন্ঠ ক্ষীণ
ডাকিল পান্থ, ‘দ্বার খোলো বাবা, খাইনিকো সাত দিন!’
সহসা বন্ধ হলো মন্দির, ভুখারী ফিরিয়া চলে,
তিমির রাত্রি, পথ জুড়ে তার ক্ষুধার মানিক জ্বলে!
                  ভুখারি ফুকারি কয়,
ঐ মন্দির পূজারীর, হায় দেবতা, তোমার নয়!’

মসজিদে কাল শিরনি আছিল, অঢেল গোস্ত-রুটি
বাঁচিয়া গিয়াছে, মোল্লা সাহেব হেসে তাই কুটিকুটি!
এমন সময় এলো মুসাফির গায়ে আজারির চিন,
বলে ‘বাবা, আমি ভুকা-ফাঁকা আছি আজ নিয়ে সাত দিন!’
তেরিয়া হইয়া হাঁকিল মোল্লা – ‘ভ্যালা হলো দেখি লেঠা,
ভুখা আছো মরো গো-ভাগাড়ে গিয়ে! নামাজ পড়িস বেটা?’
ভুখারী কহিল, ‘না বাবা!’ মোল্লা হাঁকিল – ‘তা হলে শালা,
সোজা পথ দেখ!’ গোস্ত-রুটি নিয়া মসজিদে দিল তালা!
                  ভুখারি ফিরিয়া চলে,
                  চলিতে চলিতে বলে-
‘আশিটা বছর কেটে গেল, আমি ডাকিনি তোমায় কভু,
আমার ক্ষুধার অন্ন তা’বলে বন্ধ করনি প্রভু!
তব মসজিদ-মন্দিরে প্রভু নাই মানুষের দাবি,
মোল্লা-পুরুত লাগায়েছে তার সকল দুয়ারে চাবি!’
কোথা চেঙ্গিস, গজনি-মামুদ, কোথায় কালাপাহাড়?
ভেঙে ফেল ঐ ভজনালয়ের যত তালা-দেওয়া-দ্বার!
খোদার ঘরে কে কপাট লাগায়, কে দেয় সেখানে তালা?
সব দ্বার এর খোলা রবে, চালা হাতুড়ি-শাবল চালা!
                  হায় রে ভজনালয়,
তোমার মিনারে চড়িয়া ভন্ড গাহে স্বার্থের জয়!
                  মানুষেরে ঘৃণা করি
ও কারা কোরান, বেদ, বাইবেল চুম্বিছে মরি মরি
ও মুখ হইতে কেতাব-গ্রন্থ নাও জোর করে কেড়ে,
যাহারা আনিল গ্রন্থ-কেতাব সেই মানুষেরে মেরে,
পূজিছে গ্রন্থ ভন্ডের দল! -মূর্খরা সব শোনো,
মানুষ এনেছে গ্রন্থ; -গ্রন্থ আনেনি মানুষ কোনো।
আদম দাউদ ঈসা মুসা ইব্রাহিম মোহাম্মাদ
কৃষ্ণ বুদ্ধ নানক কবীর, -বিশ্বের সম্পদ,
আমাদেরি এঁরা পিতা-পিতামহ, এই আমাদের মাঝে
তাঁদেরি রক্ত কম-বেশি করে প্রতি ধমনীতে রাজে!
আমরা তাঁদেরি সন্তান, জ্ঞাতি, তাঁদেরি মতন দেহ,
কে জানে কখন মোরাও অমনি হয়ে যেতে পারি কেহ।
হেসো না বন্ধু! আমার আমি সে কত অতল অসীম,
আমিই কি জানি কে জানে কে আছে আমাতে মহামহিম।
হয়ত আমাতে আসিছে কল্কি, তোমাতে মেহেদী ঈসা,
কে জানে কাহার অন্ত ও আদি, কে পায় কাহার দিশা?
কাহারে করিছ ঘৃণা তুমি ভাই, কাহারে মারিছ লাথি?
হয়ত উহারই বুকে ভগবান্‌ জাগিছেন দিবারাতি!
অথবা হয়ত কিছুই নহে সে, মহান উচ্চ নহে,
আছে ক্লেদাক্ত ক্ষত-বিক্ষত পড়িয়া দুঃখ-দহে,
তবু জগতের যত পবিত্র গ্রন্থ ভজনালয়
ঐ একখানি ক্ষুদ্র দেহের সম পবিত্র নয়!
হয়তো ইহারি ঔরসে ভাই ইহারই কুটির-বাসে
জন্মিছে কেহ- জোড়া নাই যার জগতের ইতিহাসে!
যে বাণী আজিও শোনেনি জগৎ, যে মহাশক্তিধরে
আজিও বিশ্ব দেখনি,-হয়ত আসিছে সে এরই ঘরে!

ও কে? চন্ডাল? চম্‌কাও কেন? নহে ও ঘৃণ্য জীব!
ওই হতে পারে হরিশচন্দ্র, ওই শ্মশানের শিব।
আজ চন্ডাল, কাল হ’তে পারে মহাযোগী-সম্রাট,
তুমি কাল তারে অর্ঘ্য দানিবে, করিবে নান্দীপাঠ।
রাখাল বলিয়া কারে করো হেলা, ও-হেলা কাহারে বাজে!
হয়ত গোপনে ব্রজের গোপাল এসেছে রাখাল সাজে!
                  চাষা বলে কর ঘৃণা!
দেখো চাষা-রূপে লুকায়ে জনক বলরাম এলো কি না!
যত নবী ছিল মেষের রাখাল, তারাও ধরিল হাল,
তারাই আনিল অমর বাণী-যা আছে রবে চিরকাল।
দ্বারে গালি খেয়ে ফিরে যায় নিতি ভিখারী ও ভিখারিনী,
তারি মাঝে কবে এলো ভোলা-নাথ গিরিজায়া, তা কি চিনি!
তোমার ভোগের হ্রাস হয় পাছে ভিক্ষা-মুষ্টি দিলে,
দ্বারী দিয়ে তাই মার দিয়ে তুমি দেবতারে খেদাইলে।
                        সে মার রহিল জমা-
কে জানে তোমায় লাঞ্ছিতা দেবী করিয়াছে কিনা ক্ষমা!
বন্ধু, তোমার বুক-ভরা লোভ, দু’চোখে স্বার্থ-ঠুলি,
নতুবা দেখিতে, তোমারে সেবিতে দেবতা হ’য়েছে কুলি।
মানুষের বুকে যেটুকু দেবতা, বেদনা-মথিত-সুধা,
তাই লুটে তুমি খাবে পশু? তুমি তা দিয়ে মিটাবে ক্ষুধা?
তোমার ক্ষুধার আহার তোমার মন্দোদরীই জানে
তোমার মৃত্যু-বাণ আছে তব প্রাসাদের কোনোখানে!
                        তোমারি কামনা-রানি
যুগে যুগে, পশু, ফেলেছে তোমায় মৃত্যু-বিবরে টানি।",কাজী নজরুল ইসলাম,মাত্রাবৃত্ত,https://banglakobita.com.bd/%E0%A6%AE%E0%A6%BE%E0%A6%A8%E0%A7%81%E0%A6%B7-%E0%A6%95%E0%A6%BE%E0%A6%9C%E0%A7%80-%E0%A6%A8%E0%A6%9C%E0%A6%B0%E0%A7%81%E0%A6%B2-%E0%A6%87%E0%A6%B8%E0%A6%B2%E0%A6%BE%E0%A6%AE/,,,
চল চল চল,"চল চল চল
কাজী নজরুল ইসলাম

চল চল চল!
ঊর্ধ্ব গগনে বাজে মাদল
নিম্নে উতলা ধরণি তল,
অরুণ প্রাতের তরুণ দল
চল রে চল রে চল
চল চল চল।


ঊষার দুয়ারে হানি’ আঘাত
আমরা আনিব রাঙা প্রভাত,
আমরা টুটাব তিমির রাত,
বাধার বিন্ধ্যাচল।

নব নবীনের গাহিয়া গান
সজীব করিব মহাশ্মশান,
আমরা দানিব নতুন প্রাণ
বাহুতে নবীন বল!
চল রে নও-জোয়ান,
শোন রে পাতিয়া কান
মৃত্যু-তরণ-দুয়ারে দুয়ারে
জীবনের আহবান।
ভাঙ রে ভাঙ আগল,
চল রে চল রে চল
চল চল চল।।

ঊর্ধ্ব আদেশ হানিছে বাজ,
শহীদী-ঈদের সেনারা সাজ,
দিকে দিকে চলে কুচ-কাওয়াজ—
খোল রে নিদ-মহল!


কবে সে খেয়ালী বাদশাহী,
সেই সে অতীতে আজো চাহি’
যাস মুসাফির গান গাহি’
ফেলিস অশ্রুজল।

যাক রে তখত-তাউস
জাগ রে জাগ বেহুঁশ।
ডুবিল রে দেখ কত পারস্য
কত রোম গ্রিক রুশ,
জাগিল তা’রা সকল,
জেগে ওঠ হীনবল!
আমরা গড়িব নতুন করিয়া
ধুলায় তাজমহল!
চল্‌ চল্‌ চল্।",কাজী নজরুল ইসলাম,মাত্রাবৃত্ত,https://bengaliforum.com/chol-chol-chol-lyrics-in-bengali-%E0%A6%9A%E0%A6%B2-%E0%A6%9A%E0%A6%B2-%E0%A6%9A%E0%A6%B2-%E0%A6%95%E0%A6%AC%E0%A6%BF%E0%A6%A4%E0%A6%BE/,,,
ঝিঙে ফুল,"ঝিঙে ফুল! ঝিঙে ফুল।
সবুজ পাতার দেশে ফিরোজিয়া ফিঙে-কুল –
                     ঝিঙে ফুল।
              গুল্মে পর্ণে
              লতিকার কর্ণে
              ঢলঢল স্বর্ণে
       ঝলমল দোলো দুল –
                     ঝিঙে ফুল॥
পাতার দেশের পাখি বাঁধা হিয়া বোঁটাতে,
গান তব শুনি সাঁঝে তব ফুটে ওঠাতে।
              পউষের বেলাশেষ
              পরি জাফরানি বেশ
              মরা মাচানের দেশ
       করে তোলো মশগুল –
                     ঝিঙে ফুল॥
শ্যামলী মায়ের কোলে সোনামুখ খুকু রে,
আলুথালু ঘুমু যাও রোদে-গলা দুকুরে।
       প্রজাপতি ডেকে যায় –
       ‘বোঁটা ছিঁড়ে চলে আয়!’
       আশমানে তারা চায় –
       ‘চলে আয় এ অকূল!’
              ঝিঙে ফুল॥
তুমি বলো – ‘আমি হায়
ভালোবাসি মাটি-মায়,
চাই না ও অলকায় –
       ভালো এই পথ-ভুল!’
              ঝিঙে ফুল॥ ",কাজী নজরুল ইসলাম,মাত্রাবৃত্ত,https://banglakobita.com.bd/%E0%A6%9D%E0%A6%BF%E0%A6%99%E0%A7%87-%E0%A6%AB%E0%A7%81%E0%A6%B2-%E0%A6%95%E0%A6%BE%E0%A6%9C%E0%A7%80-%E0%A6%A8%E0%A6%9C%E0%A6%B0%E0%A7%81%E0%A6%B2-%E0%A6%87%E0%A6%B8%E0%A6%B2%E0%A6%BE%E0%A6%AE/,,,
এবার ফিরাও মোরে!,"সংসারে সবাই যবে সারাক্ষণ শত কর্ম্মে রত
তুই শুধু ছিন্নবাধা পলাতক বালকের মত

মধ্যাহ্নে মাঠের মাঝে একাকী বিষন্ন তরুচ্ছায়ে
দূর-বনগন্ধবহ মন্দগতি ক্লান্ত তপ্তবায়ে
সারাদিন বাজাইলি বাঁশি!—ওরে তুই ওঠ আজি!
আগুন লেগেছে কোথা? কার শঙ্খ উঠিয়াছে বাজি
জাগাতে জগৎ-জনে? কোথা হতে ধ্বনিছে ক্রন্দনে
শূন্যতল? কোন্ অন্ধকারা মাঝে জর্জ্জর বন্ধনে
অনাথিনী মাগিছে সহায়? স্ফীতকায় অপমান
অক্ষমের বক্ষ হতে রক্ত শুষি করিতেছে পান
লক্ষমুখ দিয়া! বেদনারে করিতেছে পরিহাস
স্বার্থোদ্ধত অবিচার! সঙ্কুচিত ভীত ক্রীতদাস
লুকাইছে ছদ্মবেশে! ওই যে দাঁড়ায়ে নতশির
মূক সবে-ম্লানমুখে লেখা শুধু শত শতাব্দীর
বেদনার করুণ কাহিনী; স্কন্ধে যত চাপে ভার-
বহি চলে মন্দগতি, যতক্ষণ থাকে প্রাণ তার,—
তার পরে সন্তানেরে দিয়ে যায় বংশ বংশ ধরি’;
নাহি ভর্তসে অদৃষ্টেরে, নাহি নিন্দে দেবতারে স্মরি,
মানবেরে নাহি দেয় দোষ, নাহি জানে অভিমান,
শুধু দুটি অন্ন খুঁটি কোন মতে কষ্টক্লিষ্ট প্রাণ
রেখে দেয় বাঁচাইয়া! সে অন্ন যখন, কেহ কাড়ে,
সে প্রাণে আঘাত দেয় গর্ব্বাদ্ধ নিষ্ঠুর অত্যাচারে,

নাহি জানে কার দ্বারে দাঁড়াইবে বিচারের আশে,
দরিদ্রের ভগবানে বারেক ডাকিয়া দীর্ঘশ্বাসে,
মরে সে নীরবে! এই সব মূঢ় ম্লান মূক মুখে
দিতে হবে ভাষা, এই সব শ্রান্ত শুষ্ক ভগ্ন বুকে
ধ্বনিয়া তুলিতে হবে আশা; ডাকিয়া বলিতে হবে-
মুহূর্ত্ত তুলিয়া শির একত্র দাড়াও দেখি সবে!
যার ভয়ে তুমি ভীত, সে অন্যায় ভীরু তোমা চেয়ে,
যখনি জাগিবে তুমি তখনি সে পলাইবে ধেয়ে;
যখনি দাঁড়াবে তুমি সম্মুখে তাহার,—তখনি সে
পথ-কুকুরের মত সঙ্কোচে সত্রাসে যাবে মিশে;
দেবতা বিমুখ তারে, কেহ নাহি সহায় তাহায়,
মুখে করে আস্ফালন, জানে সে হীনতা আপনার
মনে মনে!-
কবি, তবে উঠে এস,যদি থাকে প্রাণ
তবে তাই লহ সাখে,—তবে তাই কর আজি দান!
বড় দুঃখ, বড় ব্যথা,—সম্মুখেতে কষ্টের সংসার
বড়ই দরিদ্র, শূন্য, বড় ক্ষুদ্র, বদ্ধ অন্ধকার!-
অন্ন চাই, প্রাণ চাই, আলো চাই, চাই মুক্ত বায়ু,
চাই বল, চাই স্বাস্থ্য, আনন্দ-উজ্জ্বল পরমায়ু,

সাহসবিস্তৃত বক্ষপট! এ দৈন্য-মাঝারে, কবি,
একবার নিয়ে এস স্বর্গ হতে বিশ্বাসের ছবি!

এবার ফিরাও মরে, লয়ে যাও সংসারের তীরে
হে কল্পনে, রঙ্গময়ি! দুলায়ো না সমীরে সমীরে
তরঙ্গে তরঙ্গে আর! ভুলায়ো না মোহিনী মায়ায়!
বিজন বিষাদবন অন্তরের নিকুঞ্জচ্ছায়ায়
রেখো না বসায়ে আর! দিন যায়, সন্ধ্যা হয়ে আসে!
অন্ধকারে ঢাকে দিশি, নিরাশ্বাস উদাস বাতাসে
নিঃশ্বসিয়া কেঁদে ওঠে বন! বাহিরিনু হেথা হতে
উন্মুক্ত অম্বরতলে, ধূসরপ্রসর রাজপথে,
জনতার মাঝখানে! কোথা যাও, পান্থ, কোথা যাও,
আমি নহি পরিচিত, মোর পানে ফিরিয়া তাকাও!
বল মোরে নাম তবু, আমারে কোরো না অবিশ্বাস!
সৃষ্টিছাড়া সৃষ্টিমাঝে বহুকাল করিয়াছি বাস
সঙ্গীহীন রাত্রিদিন; তাই মোর অপরূপ বেশ,
আচার নুতনতর; তাই মোর চক্ষে স্বপ্নাবেশ,
বক্ষে জলে ক্ষুধানল!-যে দিন জগতে চলে আসি,
কোন্ মা আমারে দিলি শুধু এই খেলাবার বাঁশি!
বাজাতে বাজাতে তাই মুগ্ধ হয়ে আপনার সুরে

দীর্ঘ দিন দীর্ঘ রাত্রি চলে গেনু একান্ত সুদূরে
ছাড়ায়ে সংসারসীমা! -সে বাঁশিতে শিখেছি যে সুর
তাহারি উল্লাসে যদি গীতশূন্য অবসাদপুর
ধ্বনিয়া তুলিতে পারি, মৃত্যুঞ্জয়ী আশার সঙ্গীতে
কর্ম্মহীন জীবনের একপ্রান্ত পারি তরঙ্গিতে
শুধু মুহূর্ত্তের তরে, দুঃখ যদি পায় তার ভাষা,
সুপ্তি হতে জেগে ওঠে অন্তরের গভীর পিপাসা
স্বর্গের অমৃত লাগি, -তবে ধন্য হবে মোর গান,
শত শত অসন্তোষ মহাগীতে লভিবে নির্ব্বাণ।


কি গাহিবে, কি শুনাবে!-বল, মিথ্যা আপনার সুখ,
মিথ্যা আপনার দুঃখ! স্বার্থমগ্ন যে জন বিমুখ
বৃহৎ জগত হতে, সে কখনো শেখে নি বাঁচিতে।
মহা বিশ্বজীবনের তরঙ্গেতে নাচিতে নাচিতে
নির্ভয়ে ছুটিতে হবে, সত্যেরে করিয়া ধ্রুবতারা!
মৃত্যুরে করি না শঙ্কা! দুর্দ্দিনের অশ্রুজলধারা
মস্তকে পড়িবে ঝরি-তারি মাঝে যাব অভিসারে
তার কাছে,—জীবনসর্ব্বস্বধন অর্পিয়াছি যারে
জন্ম জন্ম ধরি! কে সে? জানিনা কে! চিনি নাই তারে-
শুধু এইটুকু জানি-তারি লাগি রাত্রি-অন্ধকারে

চলেছে মানবযাত্রী যুগ হতে যুগান্তর পানে
ঝড়ঝঞ্চা বজ্রপাতে, জ্বালায়ে ধরিয়া সাবধানে
অন্তর প্রদীপখানি! শুধু জানি—যে শুনেছে কানে
তাহার আহ্বানগীত-ছুটেছে সে নির্ভীক পরাণে
সঙ্কট আবর্ত্তমাঝে, দিয়েছে সে বিশ্ব বিসর্জ্জন,
নির্যাতন লয়েছে সে বক্ষ পাতি; মৃত্যুর গর্জ্জন
শুনেছে সে সঙ্গীতের মত। দহিয়াছে অগ্নি তারে,
বিদ্ধ করিয়াছে শূল, ছিন্ন তারে করেছে কুঠারে,
সর্ব্ব প্রিয়বস্তু তার অকাতরে করিয়া ইন্ধন
চিরজন্ম তারি লাগি জ্বেলেছে সে হোম-হুতাশন;—
হৃৎপিণ্ড করিয়া ছিন্ন রক্তপদ্ম অর্ঘ্য উপহারে
ভক্তিভরে জন্মশোধ শেষ পুজা পূজিয়াছে তারে
মরণে কৃতার্থ করি প্রাণ! শুনিয়াছি, তারি লাগি
রাজপুত্র পরিয়াছে ছিন্ন কন্থা, বিষয়ে বিরাগী
পথের ভিক্ষুক! মহাপ্রাণ সহিয়াছে পলে পলে
সংসারের ক্ষুদ্র উৎপীড়ন, বিধিয়াছে পদতলে
প্রত্যহের কুশাঙ্কুর, করিয়াছে তারে অবিশ্বাস
মূঢ় বিজ্ঞ জনে, প্রিয়জন করিয়াছে পরিহাস
অতিপরিচিত অবজ্ঞায়, গেছে সে করিয়া ক্ষমা
নীরবে করুণনেত্রে-অন্তরে বহিয়া নিরুপমা

সৌন্দর্য্যপ্রতিমা! তারি পদে, মানী সঁপিয়াছে মান,
ধনী সঁপিয়াছে ধন, বীর সঁপিয়াছে আত্মপ্রাণ,
তাহারি উদ্দেশে কবি বিরচিয়া লক্ষ লক্ষ গান
ছড়াইছে দেশে দেশে!- শুধু জানি তাহারি মহান্
গম্ভীর মঙ্গলধ্বনি শুনা যায় সমুদ্রে সমীরে,
তাহারি অঞ্চলপ্রান্ত লুটাইছে নীলাম্বর ঘিরে,
তারি বিশ্ববিজয়িনী পরিপূর্ণ প্রেমমূর্ত্তিখানি
বিকাশে পরমক্ষণে প্রিয়জনমুখে! শুধু জানি
সে বিশ্বপ্রিয়ার প্রেমে ক্ষুদ্রতারে দিয়া বলিদান
বর্জিতে হইবে দূবে জীবনের সর্ব্ব অসম্মান,
সম্মুখে দাড়াতে হবে উন্নতমস্তক উচ্চে তুলি
যে মস্তকে ভয় লেখে নাই লেখা, দাসত্বের ধূলি
আঁকে নাই কলঙ্ক-তিলক! তাহারে অন্তরে রাখি
জীবনকণ্টকপথে যেতে হবে নীরবে একাকী,
সুখে দুঃখে ধৈর্য্য ধরি, বিরলে মুছিয়া অশ্রু-আঁখি,
প্রতিদিবসের কর্ম্মে প্রতিদিন নিরলস থাকি
সুখী করি সর্ব্বজনে! তার পরে দীর্ঘ পথশেষে
জীবযাত্রা অবসানে ক্লান্তপদে রক্তসিত বেশে
উত্তরিব একদিন শ্রান্তিহরা শান্তির উদ্দেশে
দুঃখহীন নিকেতনে! প্রসন্নবদনে মন্দ হেসে

পরাবে মহিমালক্ষ্মী ভক্তকণ্ঠে বরমাল্যখানি,
করপদ্ম পরশনে শান্ত হবে সর্ব্ব দুঃখ গ্লানি
সর্ব্ব অমঙ্গল! লুটাইয়া রক্তিম চরণতলে
ধৌত করি দিব পদ আজন্মের রুদ্ধ অশ্রুজলে।
সুচিরসঞ্চিত আশা সম্মুখে করিয়া উদঘাটন
জীবনের অক্ষমতা কাঁদিয়া করিব নিবেদন,
মাগিব অনন্তক্ষমা! হয় ত ঘুচিরে দুঃখনিশা,
তৃপ্ত হবে এক প্রেমে জীবনের সর্ব্বপ্রেমতৃষা!

",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%9A%E0%A6%BF%E0%A6%A4%E0%A7%8D%E0%A6%B0%E0%A6%BE/%E0%A6%8F%E0%A6%AC%E0%A6%BE%E0%A6%B0_%E0%A6%AB%E0%A6%BF%E0%A6%B0%E0%A6%BE%E0%A6%93_%E0%A6%AE%E0%A7%8B%E0%A6%B0%E0%A7%87,,,
অবসন্ন চেতনার গোধূলিবেলায়,"দেখিলাম-- অবসন্ন চেতনার গোধূলিবেলায়

দেহ মোর ভেসে যায় কালো কালিন্দীর স্রোত বাহি

নিয়ে অনুভূতিপুঞ্জ, নিয়ে তার বিচিত্র বেদনা,

চিত্র-করা আচ্ছাদনে আজন্মের স্মৃতির সঞ্চয়,

নিয়ে তার বাঁশিখানি। দূর হতে দূরে যেতে যেতে

ম্লান হয়ে আসে তার রূপ, পরিচিত তীরে তীরে

তরুচ্ছায়া-আলিঙ্গিত লোকালয়ে ক্ষীণ হয়ে আসে

সন্ধ্যা-আরতির ধ্বনি, ঘরে ঘরে রুদ্ধ হয় দ্বার,

ঢাকা পড়ে দীপশিখা, খেয়া নৌকা বাঁধা পড়ে ঘাটে।

দুই তটে ক্ষান্ত হল পারাপার, ঘনালো রজনী,

বিহঙ্গের মৌনগান অরণ্যের শাখায় শাখায়

মহানিঃশব্দের পায়ে রচি দিল আত্মবলি তার।

এক কৃষ্ণ অরূপতা নামে বিশ্ববৈচিত্র৻ের 'পরে

স্থলে জলে। ছায়া হয়ে, বিন্দু হয়ে মিলে যায় দেহ

অন্তহীন তমিস্রায়। নক্ষত্রবেদীর তলে আসি

একা স্তব্ধ দাঁড়াইয়া, ঊর্ধ্বে চেয়ে কহি জোড় হাতে--

হে পূষন্‌, সংহরণ করিয়াছ তব রশ্মিজাল,

এবার প্রকাশ করো তোমার কল্যাণতম রূপ,

দেখি তারে যে পুরুষ তোমার আমার মাঝে এক।

 ",রবীন্দ্রনাথ ঠাকুর,অক্ষরবৃত্ত,https://www.tagoreweb.in/Verses/prantik-119/dekhilam-obosonno-chetonar-7067,,,
মেঘদূত,"কবিবর, কবে কোন্ বিস্মৃত বরষে
কোন্ পুণ্য আষাঢ়ের প্রথম দিবসে
লিখেছিলে মেঘদূত! মেঘমন্দ্র শ্লোক
বিশ্বের বিরহী যত সকলের শোক
রাখিয়াছে আপন আঁধার স্তরে স্তরে
সঘনসংগীতমাঝে পুঞ্জীভূত করে।
সেদিন সে উজ্জয়িনীপ্রাসাদশিখরে
কী না জানি ঘনঘটা, বিদ্যুৎ-উৎসব,
উদ্দামপবনবেগ গুরুগুরু রব।
গম্ভীর নির্ঘোষ সেই মেঘসংঘর্ষের
জাগায়ে তুলিয়াছিল সহস্র বর্ষের
অন্তর্গূঢ় বাষ্পাকুল বিচ্ছেদ ক্রন্দন
এক দিনে। ছিন্ন করি কালের বন্ধন
সেই দিন ঝরে পড়েছিল অবিরল
চিরদিবসের যেন রুদ্ধ অশ্রুজল
আর্দ্র করি তোমার উদার শ্লোকরাশি।
সেদিন কি জগতের যতেক প্রবাসী
জোড়হস্তে মেঘপানে শূন্যে তুলি মাথা
গেয়েছিল সমস্বরে বিরহের গাথা
ফিরি প্রিয়গৃহপানে? বন্ধনবিহীন
নবমেঘপক্ষ-‘পরে করিয়া আসীন
পাঠাতে চাহিয়াছিল প্রেমের বারতা
অশ্রুবাষ্প-ভরা– দূর বাতায়নে যথা
বিরহিণী ছিল শুয়ে ভূতলশয়নে
মূক্তকেশে, ম্লান বেশে, সজল নয়নে?
তাদের সবার গান তোমার সংগীতে
পাঠায়ে কি দিলে, কবি, দিবসে নিশীথে
দেশে দেশান্তরে, খুঁজি’ বিরহিণী প্রিয়া?
শ্রাবণে জাহ্নবী যথা যায় প্রবাহিয়া
টানি লয়ে দিশ-দিশান্তের বারিধারা
মহাসমুদ্রের মাঝে হতে দিশাহারা।
পাষাণশৃঙ্খলে যথা বন্দী হিমাচল
আষাঢ়ে অনন্ত শূন্যে হেরি মেঘদল
স্বাধীন-গগনচারী, কাতরে নিশ্বাসি
সহস্র কন্দর হতে বাষ্প রাশি রাশি
পাঠায় গগন-পানে; ধায় তারা ছুটি
উধাও কামনা-সম; শিখরেতে উঠি
সকলে মিলিয়া শেষে হয় একাকার,
সমস্ত গগনতল করে অধিকার।
সেদিনের পরে গেছে কত শত বার
প্রথম দিবস স্নিগ্ধ নববরষার।
প্রতি বর্ষা দিয়ে গেছে নবীন জীবন
তোমার কাব্যের ‘পরে করি বরিষন
নববৃষ্টিবারিধারা, করিয়া বিস্তার
নবঘনস্নিগ্ধচ্ছায়া, করিয়া সঞ্চার
নব নব প্রতিধ্বনি জলদমন্দ্রের,
স্ফীত করি স্রোতোবেগ তোমার ছন্দের
বর্ষাতরঙ্গিণীসম।
কত কাল ধরে
কত সঙ্গীহীন জন, প্রিয়াহীন ঘরে,
বৃষ্টিক্লান্ত বহুদীর্ঘ লুপ্ততারাশশী
আষাঢ়সন্ধ্যায়, ক্ষীণ দীপালোকে বসি
ওই ছন্দ মন্দ মন্দ করি উচ্চারণ
নিমগ্ন করেছে নিজ বিজনবেদন!
সে সবার কন্ঠস্বর কর্ণে আসে মম
সমুদ্রের তরঙ্গের কলধ্বনি-সম
তব কাব্য হতে।
ভারতের পূর্বশেষে
আমি বসে আজি; যে শ্যামল বঙ্গদেশে
জয়দেব কবি, আর এক বর্ষাদিনে
দেখেছিলা দিগন্তের তমালবিপিনে
শ্যামচ্ছায়া, পূর্ণ মেঘে মেদুর অম্বর।
আজি অন্ধকার দিবা, বৃষ্টি ঝরঝর্,
দুরন্ত পবন অতি, আক্রমণে তার
অরণ্য উদ্যতবাহু করে হাহাকার।
বিদ্যুৎ দিতেছে উঁকি ছিঁড়ি মেঘভার
খরতর বক্র হাসি শূন্যে বরষিয়া।
অন্ধকার রুদ্ধগৃহে একেলা বসিয়া
পড়িতেছি মেঘদূত; গৃহত্যাগী মন
মুক্তগতি মেঘপৃষ্ঠে লয়েছে আসন,
উড়িয়াছে দেশদেশান্তরে। কোথা আছে
সানুমান আম্রকূট; কোথা বহিয়াছে
বিমল বিশীর্ণ রেবা বিন্ধ্যপদমূলে
উপলব্যথিতগতি; বেত্রবতীকূলে
পরিণতফলশ্যাম জম্বুবনচ্ছায়ে
কোথায় দশার্ণ গ্রাম রয়েছে লুকায়ে
প্রস্ফুটিত কেতকীর বেড়া দিয়ে ঘেরা;
পথতরুশাখে কোথা গ্রামবিহঙ্গেরা
বর্ষায় বাঁধিছে নীড়, কলরবে ঘিরে
বনস্পতি; না জানি সে কোন্ নদীতীরে
যূথীবনবিহারিণী বনাঙ্গনা ফিরে,
তপ্ত কপোলের তাপে ক্লান্ত কর্ণোৎপল
মেঘের ছায়ার লাগি হতেছে বিকল;
ভ্রূবিলাস শেখে নাই কারা সেই নারী
জনপদবধূজন, গগনে নেহারি
ঘনঘটা, ঊর্ধ্বনেত্রে চাহে মেঘপানে,
ঘননীল ছায়া পড়ে সুনীল নয়ানে;
কোন্ মেঘশ্যামশৈলে মুগ্ধ সিদ্ধাঙ্গনা
স্নিগ্ধ নবঘন হেরি আছিল উন্মনা
শিলাতলে, সহসা আসিতে মহা ঝড়
চকিত চকিত হয়ে ভয়ে জড়সড়
সম্বরি বসন ফিরে গুহাশ্রয় খুঁজি,
বলে, “মা গো, গিরিশৃঙ্গ উড়াইল বুঝি!”
কোথায় অবন্তিপুরী; নির্বিন্ধ্যা তটিনী;
কোথা শিপ্রানদীনীরে হেরে উজ্জয়িনী
স্বমহিমচ্ছায়া– সেথা নিশিদ্বিপ্রহরে
প্রণয়চাঞ্চল্য ভুলি ভবনশিখরে
সুপ্ত পারাবত, শুধু বিরহবিকারে
রমণী বাহির হয় প্রেম-অভিসারে
সূচিভেদ্য অন্ধকারে রাজপথমাঝে
ক্বচিৎ-বিদ্যুতালোকে; কোথা সে বিরাজে
ব্রহ্মাবর্তে কুরুক্ষেত্র; কোথা কন্খল,
যেথা সেই জহ্নুকন্যা যৌবনচঞ্চল,
গৌরীর ভ্রুকুটিভঙ্গী করি অবহেলা
ফেনপরিহাসচ্ছলে করিতেছে খেলা
লয়ে ধূর্জটির জটা চন্দ্রকরোজ্জ্বল।
এইমতো মেঘরূপে ফিরি দেশে দেশে
হৃদয় ভাসিয়া চলে, উত্তরিতে শেষে
কামনার মোক্ষধাম অলকার মাঝে,
বিরহিণী প্রিয়তমা যেথায় বিরাজে
সৌন্দর্যের আদিসৃষ্টি। সেথা কে পারিত
লয়ে যেতে, তুমি ছাড়া, করি অবায়িত
লক্ষ্মীর বিলাসপুরী– অমর ভুবনে!
অনন্ত বসন্তে যেথা নিত্য পুষ্পবনে
নিত্য চন্দ্রালোকে, ইন্দ্রনীলশৈলমূলে
সুবর্ণসরোজফুল্ল সরোবরকূলে
মণিহর্ম্যে অসীম সম্পদে নিমগনা
কাঁদিতেছে একাকিনী বিরহবেদনা।
মুক্ত বাতায়ন হতে যায় তারে দেখা
শয্যাপ্রান্তে লীনতনু ক্ষীণ শশীরেখা
পূর্বগগনের মূলে যেন অস্তপ্রায়।
কবি, তব মন্ত্রে আজি মুক্ত হয়ে যায়
রুদ্ধ এই হৃদয়ের বন্ধনের ব্যথা;
লভিয়াছি বিরহের স্বর্গলোক, যেথা
চিরনিশি যাপিতেছে বিরহিণী প্রিয়া
অনন্তসৌন্দর্যমাঝে একাকী জাগিয়া।
আবার হারায়ে যায়– হেরি চারি ধার
বৃষ্টি পড়ে অবিশ্রাম; ঘনায়ে আঁধার
আসিছে নির্জননিশা; প্রান্তরের শেষে
কেঁদে চলিয়াছে বায়ূ অকূল-উদ্দেশে।
ভাবিতেছি অর্ধরাত্রি অনিদ্রনয়ান,
কে দিয়েছে হেন শাপ, কেন ব্যবধান?
কেন ঊর্ধ্বে চেয়ে কাঁদে রুদ্ধ মনোরথ?
কেন প্রেম আপনার নাহি পায় পথ?
সশরীরে কোন্ নর গেছে সেইখানে,
মানসসরসীতীরে বিরহশয়ানে,
রবিহীন মণিদীপ্ত প্রদোষের দেশে
জগতের নদী গিরি সকলের শেষে।",রবীন্দ্রনাথ ঠাকুর,অক্ষরবৃত্ত,https://kabitanjali.wordpress.com/2015/06/24/%E0%A6%AE%E0%A7%87%E0%A6%98%E0%A6%A6%E0%A7%82%E0%A6%A4-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5-%E0%A6%A0%E0%A6%BE%E0%A6%95%E0%A7%81/,,,
দারিিদ্র্য,"হে দারিদ্র্য, তুমি মোরে করেছ মহান্‌।
তুমি মোরে দানিয়াছ খ্রীষ্টের সম্মান
কন্টক-মুকুট শোভা।-দিয়াছ, তাপস,
অসঙ্কোচ প্রকাশের দুরন্ত সাহস;
উদ্ধত উলঙ্গ দৃষ্টি, বাণী ক্ষুরধার,
বীণা মোর শাপে তব হ’ল তরবার!
দুঃসহ দাহনে তব হে দর্পী তাপস,
অম্লান স্বর্ণেরে মোর করিলে বিরস,
অকালে শুকালে মোর রূপ রস প্রাণ!
শীর্ণ করপুট ভরি’ সুন্দরের দান
যতবার নিতে যাই-হে বুভুক্ষু তুমি
অগ্রে আসি’ কর পান! শূন্য মরুভূমি
হেরি মম কল্পলোক। আমার নয়ন
আমারি সুন্দরে করে অগ্নি বরিষণ!

বেদনা-হলুদ-বৃন্ত কামনা আমার
শেফালির মত শুভ্র সুরভি-বিথার
বিকশি’ উঠিতে চাহে, তুমি হে নির্মম,
দলবৃন্ত ভাঙ শাখা কাঠুরিয়া সম!
আশ্বিনের প্রভাতের মত ছলছল
ক’রে ওঠে সারা হিয়া, শিশির সজল

টলটল ধরণীর মত করুণায়!
তুমি রবি, তব তাপে শুকাইয়া যায়
করুণা-নীহার-বিন্দু! ম্লান হ’য়ে উঠি
ধরণীর ছায়াঞ্চলে! স্বপ্ন যায় টুটি’
সুন্দরের, কল্যাণের। তরল গরল
কন্ঠে ঢালি’ তুমি বল, ‘অমৃতে কি ফল?
জ্বালা নাই, নেশা নাই. নাই উন্মাদনা,-
রে দুর্বল, অমরার অমৃত-সাধনা
এ দুঃখের পৃথিবীতে তোর ব্রত নহে,
তুই নাগ, জন্ম তোর বেদনার দহে।
কাঁটা-কুঞ্জে বসি’ তুই গাঁথিবি মালিকা,
দিয়া গেনু ভালে তোর বেদনার টিকা!….
গাহি গান, গাঁথি মালা, কন্ঠ করে জ্বালা,
দংশিল সর্বাঙ্গে মোর নাগ-নাগবালা!….

ভিক্ষা-ঝুলি নিয়া ফের’ দ্বারে দ্বারে ঋষি
ক্ষমাহীন হে দুর্বাসা! যাপিতেছে নিশি
সুখে রব-বধূ যথা-সেখানে কখন,
হে কঠোর-কন্ঠ, গিয়া ডাক-‘মূঢ়, শোন্‌,
ধরণী বিলাস-কুঞ্জ নহে নহে কারো,
অভাব বিরহ আছে, আছে দুঃখ আরো,
আছে কাঁটা শয্যাতলে বাহুতে প্রিয়ার,
তাই এবে কর্‌ ভোগ!-পড়ে হাহাকার
নিমেষে সে সুখ-স্বর্গে, নিবে যায় বাতি,
কাটিতে চাহে না যেন আর কাল-রাতি!
চল-পথে অনশন-ক্লিষ্ট ক্ষীণ তনু,
কী দেখি’ বাঁকিয়া ওঠে সহসা ভ্রূ-ধনু,
দু’নয়ন ভরি’ রুদ্র হানো অগ্নি-বাণ,
আসে রাজ্যে মহামারী দুর্ভিক্ষ তুফান,
প্রমোদ-কানন পুড়ে, উড়ে অট্টালিকা,-
তোমার আইনে শুধু মৃত্যু-দন্ড লিখা!

বিনয়ের ব্যভিচার নাহি তব পাশ,
তুমি চান নগ্নতার উলঙ্গ প্রকাশ।
সঙ্কোচ শরম বলি’ জান না ক’ কিছু,
উন্নত করিছ শির যার মাথা নীচু।
মৃত্যু-পথ-যাত্রীদল তোমার ইঙ্গিতে
গলায় পরিছে ফাঁসি হাসিতে হাসিতে!
নিত্য অভাবের কুন্ড জ্বালাইয়া বুকে
সাধিতেছ মৃত্যু-যজ্ঞ পৈশাচিক সুখে!
লক্ষ্মীর কিরীটি ধরি, ফেলিতেছ টানি’
ধূলিতলে। বীণা-তারে করাঘাত হানি’
সারদার, কী সুর বাজাতে চাহ গুণী?
যত সুর আর্তনাদ হ’য়ে ওঠে শুনি!
প্রভাতে উঠিয়া কালি শুনিনু, সানাই
বাজিছে করুণ সুরে! যেন আসে নাই
আজো কা’রা ঘরে ফিরে! কাঁদিয়া কাঁদিয়া
ডাকিছে তাদেরে যেন ঘরে ‘সানাইয়া’!
বধূদের প্রাণ আজ সানা’য়ের সুরে
ভেসে যায় যথা আজ প্রিয়তম দূরে
আসি আসি করিতেছে! সখী বলে, ‘বল্‌
মুছিলি কেন লা আঁখি, মুছিলি কাজল?….

শুনিতেছি আজো আমি প্রাতে উঠিয়াই
‘ আয় আয়’ কাঁদিতেছে তেমনি সানাই।
ম্লানমুখী শেফালিকা পড়িতেছে ঝরি’
বিধবার হাসি সম-স্নিগ্ধ গন্ধে ভরি’!
নেচে ফেরে প্রজাপতি চঞ্চল পাখায়
দুরন্ত নেশায় আজি, পুষ্প-প্রগল্‌ভায়
চুম্বনে বিবশ করি’! ভোমোরার পাখা
পরাগে হলুদ আজি, অঙ্গে মধু মাখা।

উছলি’ উঠিছে যেন দিকে দিকে প্রাণ!
আপনার অগোচরে গেয়ে উঠি গান
আগমনী আনন্দের! অকারণে আঁখি
পু’রে আসে অশ্রু-জলে! মিলনের রাখী
কে যেন বাঁধিয়া দেয় ধরণীর সাথে!
পুষ্পঞ্জলি ভরি’ দু’টি মাটি মাখা হাতে
ধরণী এগিয়ে আসে, দেয় উপহার।
ও যেন কনিষ্ঠা মেয়ে দুলালী আমার!-
সহসা চমকি’ উঠি! হায় মোর শিশু
জাগিয়া কাঁদিছ ঘরে, খাওনি ক’ কিছু
কালি হ’তে সারাদিন তাপস নিষ্ঠুর,
কাঁদ’ মোর ঘরে নিত্য তুমি ক্ষুধাতুর!

পারি নাই বাছা মোর, হে প্রিয় আমার,
দুই বিন্দু দুগ্ধ দিতে!-মোর অধিকার
আনন্দের নাহি নাহি! দারিদ্র্য অসহ
পুত্র হ’য়ে জায়া হয়ে কাঁদে অহরহ
আমার দুয়ার ধরি! কে বাজাবে বাঁশি?
কোথা পাব আনন্দিত সুন্দরের হাসি?
কোথা পাব পুষ্পাসব?-ধুতুরা-গেলাস
ভরিয়া করেছি পান নয়ন-নির্যাস!….
আজো শুনি আগমনী গাহিছে সানাই,
ও যেন কাঁদিছে শুধু-নাই কিছু নাই!

",কাজী নজরুুল ইসলাম,অক্ষরবৃত্ত,https://banglakobita.com.bd/%E0%A6%A6%E0%A6%BE%E0%A6%B0%E0%A6%BF%E0%A6%A6%E0%A7%8D%E0%A6%B0%E0%A7%8D%E0%A6%AF-%E0%A6%95%E0%A6%BE%E0%A6%9C%E0%A7%80-%E0%A6%A8%E0%A6%9C%E0%A6%B0%E0%A7%81%E0%A6%B2-%E0%A6%87%E0%A6%B8%E0%A6%B2/,,,
খেলা-ভোলা,"তুই কি ভাবিস, দিনরাত্তির

          খেলতে আমার মন?

কক্‌খনো তা সত্যি না, মা,--

          আমার কথা শোন্‌।

সেদিন ভোরে দেখি উঠে

বৃষ্টিবাদল গেছে ছুটে,

রোদ উঠেছে ঝিলমিলিয়ে--

          বাঁশের ডালে ডালে;

ছুটির দিনে কেমন সুরে

পুজোর সানাই বাজছে দূরে,

তিনটে শালিখ ঝগড়া করে

          রান্নাঘরের চালে;--

খেলনাগুলো সামনে মেলি'

কী যে খেলি, কী যে খেলি,

সেই কথাটাই সমস্তখন

          ভাবনু আপন মনে।

লাগল না ঠিক কোনো খেলাই,

কেটে গেল সারাবেলাই,

রেলিং ধরে রইনু বসে

          বারান্দাটার কোণে।

খেলা-ভোলার দিন, মা, আমার

          আসে মাঝে মাঝে।

সেদিন আমার মনের ভিতর

          কেমনতরো বাজে।

শীতের বেলায় দুই পহরে

দূরে কাদের ছাদের 'পরে

ছোট্ট মেয়ে রোদ্দুরে দেয়

          বেগনি রঙের শাড়ি।

চেয়ে চেয়ে চুপ করে রই,

তেপান্তরের পার বুঝি ঐ,

মনে ভাবি ঐখানেতেই

          আছে রাজার বাড়ি।

থাকত যদি মেঘে-ওড়া

পক্ষিরাজের বাচ্ছা ঘোড়া

তক্‌খুনি যে যেতেম তারে

          লাগাম দিয়ে কষে।

যেতে যেতে নদীর তীরে

ব্যাঙ্গমা আর ব্যাঙ্গমীরে

পথ শুধিয়ে নিতেম আমি

          গাছের তলায় বসে।

একেক দিন যে দেখেছি, তুই

          বাবার চিঠি হাতে

চুপ করে কী ভাবিস বসে

          ঠেস দিয়ে জানলাতে।

মনে হয় তোর মুখে চেয়ে

তুই যেন কোন্‌দেশের মেয়ে,

যেন আমার অনেক কালের

          অনেক দূরের মা।

কাছে গিয়ে হাতখানি ছুঁই

হারিয়ে-ফেলা মা যেন তুই,

মাঠ-পারে কোন্‌ বটের তলার

          বাঁশির সুরের মা।

খেলার কথা যায় যে ভেসে,

মনে ভাবি কোন্‌ কালে সে

কোন্‌ দেশে তোর বাড়ি ছিল

          কোন্‌ সাগরের কূলে।

ফিরে যেতে ইচ্ছে করে

অজানা সেই দ্বীপের ঘরে

তোমায় আমায় ভোরবেলাতে

          নৌকোতে পাল তুলে।",রবীন্দ্রনাথ ঠাকুর,স্বরবৃত্ত,https://www.tagoreweb.in/Verses/shishu-bholanath-76/khela-bhola-375,,,
মনে পড়া ,"মাকে আমার পড়ে না মনে।

          শুধু কখন খেলতে গিয়ে

                   হঠাৎ অকারণে

একটা কী সুর গুনগুনিয়ে

          কানে আমার বাজে,

মায়ের কথা মিলায় যেন

          আমার খেলার মাঝে।

মা বুঝি গান গাইত, আমার

          দোলনা ঠেলে ঠেলে;

মা গিয়েছে, যেতে যেতে

          গানটি গেছে ফেলে।

মাকে আমার পড়ে না মনে।

          শুধু যখন আশ্বিনেতে

                   ভোরে শিউলিবনে

শিশির-ভেজা হাওয়া বেয়ে

          ফুলের গন্ধ আসে,

তখন কেন মায়ের কথা

          আমার মনে ভাসে?

কবে বুঝি আনত মা সেই

          ফুলের সাজি বয়ে,

পুজোর গন্ধ আসে যে তাই

          মায়ের গন্ধ হয়ে।

মাকে আমার পড়ে না মনে।

          শুধু যখন বসি গিয়ে

                   শোবার ঘরের কোণে;

জানলা থেকে তাকাই দূরে

          নীল আকাশের দিকে

মনে হয়, মা আমার পানে

          চাইছে অনিমিখে।

কোলের 'পরে ধরে কবে

          দেখত আমায় চেয়ে,

সেই চাউনি রেখে গেছে

          সারা আকাশ ছেয়ে।",রবীন্দ্রনাথ ঠাকুর,স্বরবৃত্ত,https://www.tagoreweb.in/Verses/shishu-bholanath-76/mone-pora-2096,,,
আজ     সৃষ্টি সুখের উল্লাস,"আজ     সৃষ্টি সুখের উল্লাসে–
মোর     মুখ হাসে মোর চোখ হাসে মোর টগবগিয়ে খুন হাসে
                আজ     সৃষ্টি-সুখের উল্লাসে।

    আজকে আমার রুদ্ধ প্রাণের পল্বলে -
বান ডেকে ঐ জাগল জোয়ার দুয়ার – ভাঙা কল্লোলে।
                        আসল হাসি, আসল কাঁদন
                        মুক্তি এলো, আসল বাঁধন,
মুখ ফুটে আজ বুক ফাটে মোর তিক্ত দুখের সুখ আসে।
            ঐ         রিক্ত বুকের দুখ আসে -
            আজ       সৃষ্টি-সুখের উল্লাসে!

                        আসল উদাস, শ্বসল হুতাশ
                        সৃষ্টি-ছাড়া বুক-ফাটা শ্বাস,
                        ফুললো সাগর দুললো আকাশ ছুটলো বাতাস,
গগন ফেটে চক্র ছোটে, পিণাক-পাণির শূল আসে!
                        ঐ     ধূমকেতু আর উল্কাতে
                        চায়     সৃষ্টিটাকে উল্টাতে,

আজ তাই দেখি আর বক্ষে আমার লক্ষ বাগের ফুল হাসে
                        আজ সৃষ্টি-সুখের উল্লাসে!
              আজ     হাসল আগুন, শ্বসল ফাগুন,
                        মদন মারে খুন-মাখা তূণ
                        পলাশ অশোক শিমুল ঘায়েল
                        ফাগ লাগে ঐ দিক-বাসে
               গো     দিগ বালিকার পীতবাসে;

আজ     রঙ্গন এলো রক্তপ্রাণের অঙ্গনে মোর চারপাশে
                আজ     সৃষ্টি সুখের উল্লাসে!
                আজ     কপট কোপের তূণ ধরি,
                ঐ       আসল যত সুন্দরী,
    কারুর পায়ে বুক ডলা খুন, কেউ বা আগুন,
            কেউ মানিনী চোখের জলে বুক ভাসে!
তাদের প্রাণের ‘বুক-ফাটে-তাও-মুখ-ফোটে-না’ বাণীর বীণা মোর পাশে
            ঐ    তাদের কথা শোনাই তাদের
                    আমার চোখে জল আসে
            আজ   সৃষ্টি সুখের উল্লাসে!

            আজ     আসল ঊষা, সন্ধ্যা, দুপুর,
                      আসল নিকট, আসল সুদূর
                      আসল বাধা-বন্ধ-হারা ছন্দ-মাতন
                      পাগলা-গাজন-উচ্ছ্বাসে!
             ঐ      আসল আশিন শিউলি শিথিল
                      হাসল শিশির দুবঘাসে
            আজ     সৃষ্টি-সুখের উল্লাসে!

            আজ     জাগল সাগর, হাসল মরু
                      কাঁপল ভূধর, কানন তরু
                      বিশ্ব-ডুবান আসল তুফান, উছলে উজান
                      ভৈরবীদের গান ভাসে,
মোর ডাইনে শিশু সদ্যোজাত জরায়-মরা বামপাশে।

মন ছুটছে গো আজ বল্গাহারা অশ্ব যেন পাগলা সে।
                আজ সৃষ্টি-সুখের উল্লাসে!
                আজ সৃষ্টি-সুখের উল্লাসে!!",কাজী নজরুল ইসলাম,স্বরবৃত্ত,https://banglarkobita.com/poem/famous/168,,,
ছাত্রদলের গান,"আমরা শক্তি আমরা বল
     আমরা ছাত্রদল।
  মোদের পায়ের তলায় মুর্সে তুফান
    উর্ধ্বে বিমান ঝড়-বাদল।
     আমরা ছাত্রদল।।

  মোদের আঁধার রাতে বাধার পথে
     যাত্রা নাঙ্গা পায়,
  আমরা শক্ত মাটি রক্তে রাঙাই
     বিষম চলার ঘায়!
    যুগে-যুগে রক্তে মোদের
     সিক্ত হ’ল পৃথ্বীতল!  
     আমরা ছাত্রদল।।
  মোদরে কক্ষচ্যুত ধুমকেতু-প্রায়
     লক্ষহারা প্রাণ,
  আমরা ভাগ্যদেবীর যজ্ঞবেদীর
     নিত্য বলিদান।
  যখন লক্ষ্মীদেবী স্বর্গে ওঠেন,
    আমরা পশি নীল অতল,
     আমরা ছাত্রদল।।

  আমরা ধরি মৃত্যু-রাজার
     যজ্ঞ-ঘোড়ার রাশ,
    মোদের মৃত্যু লেখে মোদের
জীবন-ইতিহাস!
    হাসির দেশে আমরা আনি
     সর্বনাশী চোখের জল।
     আমরা ছাত্রদল।।

    সবাই যখন বুদ্ধি যোগায়,
     আমরা করি ভুল।
    সাবধানীরা বাঁধ বাঁধে সব,
     আমরা ভাঙি কূল।
    দার”ণ-রাতে আমরা তর”ণ
     রক্তে করি পথ পিছল!
     আমরা ছাত্রদল।।

  মোদের চক্ষে জ্বলে জ্ঞানের মশাল
     বক্ষে ভরা বাক্‌,
    কন্ঠে মোদের কুন্ঠ বিহীন
     নিত্য কালের ডাক।
  আমরা তাজা খুনে লাল ক’রেছি
     সরস্বতীর শ্বেত কমল।
     আমরা ছাত্রদল।।

       ঐ দারুণ উপপ্লাবের দিনে
     আমরা দানি শির,
    মোদের মাঝে মুক্তি কাঁদে
     বিংশ শতাব্দীর!   
  মোরা গৌরবেরি কান্না দিয়ে
     ভ’রেছি মা’র শ্যাম আঁচল।
     আমরা ছাত্রদল।।

  আমরা রচি ভালোবাসার
   আশার ভবিষ্যৎ
মোদের স্বর্গ-পথের আভাস দেখায়
   আকাশ-ছায়াপথ!
  মোদের চোখে বিশ্ববাসীর
   স্বপ্ন দেখা হোক সফল।
   আমরা ছাত্রদল।।",কাজী নজরুল ইসলাম,স্বরবৃত্ত,https://banglarkobita.com/poem/famous/829,,,
লিচু চোর,"বাবুদের তাল-পুকুরে
হাবুদের ডাল-কুকুরে
সে কি বাস্ করলে তাড়া,
বলি থাম্ একটু দাঁড়া।

পুকুরের ঐ কাছে না
লিচুর এক গাছ আছে না
হোথা না আস্তে গিয়ে
য়্যাব্বড় কাস্তে নিয়ে
গাছে গ্যে যেই চড়েছি
ছোট এক ডাল ধরেছি,
ও বাবা, মড়াৎ করে
পড়েছি সড়াৎ জোরে!

পড়বি পড় মালীর ঘাড়েই,
সে ছিল গাছের আড়েই।
ব্যাটা ভাই বড় নচ্ছার,
ধুমাধুম গোটা দুচ্চার
দিল খুব কিল ও ঘুসি
একদম জোরসে ঠুসি!

আমিও বাগিয়ে থাপড়
দে হাওয়া চাগিয়ে কাপড়
লাফিয়ে ডিঙনু দেয়াল,
দেখি এক ভিটরে শেয়াল!
আরে ধ্যাৎ শেয়াল কোথা?
ভোলাটা দাঁড়িয়ে হোথা!
দেখে যেই আঁতকে ওঠা
কুকুরও জাড়লে ছোটা!
আমি কই কম্ম কাবার
কুকুরেই করবে সাবাড়!

'বাবা গো মা গো' বলে
পাঁচিলের ফোঁকল গলে
ঢুকি গ্যে বোসদের ঘরে,
যেন প্রাণ আসলো ধড়ে!
যাব ফের? কান মলি ভাই,
চুরিতে আর যদি যাই!
তবে মোর নামই মিছা!
কুকুরের চামড়া খিঁচা
সে কি ভাই যায় রে ভুলা-
মালীর ঐ পিটনিগুলা!
কি বলিস্? ফের হপ্তা!",কাজী নজরুল ইসলাম,স্বরবৃত্ত, http://www.alkama.org/Classicpoems/LichuChor.html,,,
স্বাধীনতা তুমি,"স্বাধীনতা তুমি
রবিঠাকুরের অজর কবিতা, অবিনাশী গান।
স্বাধীনতা তুমি
কাজী নজরুল ঝাঁকড়া চুলের বাবরি দোলানো
মহান পুরুষ, সৃষ্টিসুখের উল্লাসে কাঁপা-
স্বাধীনতা তুমি
শহীদ মিনারে অমর একুশে ফেব্রুয়ারির উজ্জ্বল সভা
স্বাধীনতা তুমি
পতাকা-শোভিত শ্লোগান-মুখর ঝাঁঝালো মিছিল।
স্বাধীনতা তুমি
ফসলের মাঠে কৃষকের হাসি।
স্বাধীনতা তুমি
রোদেলা দুপুরে মধ্যপুকুরে গ্রাম্য মেয়ের অবাধ সাঁতার।
স্বাধীনতা তুমি
মজুর যুবার রোদে ঝলসিত দক্ষ বাহুর গ্রন্থিল পেশী।
স্বাধীনতা তুমি
অন্ধকারের খাঁ খাঁ সীমান্তে মুক্তিসেনার চোখের ঝিলিক।
স্বাধীনতা তুমি
বটের ছায়ায় তরুণ মেধাবী শিক্ষার্থীর
শানিত কথার ঝলসানি-লাগা সতেজ ভাষণ।
স্বাধীনতা তুমি
চা-খানায় আর মাঠে-ময়দানে ঝোড়ো সংলাপ।
স্বাধীনতা তুমি
কালবোশেখীর দিগন্তজোড়া মত্ত ঝাপটা।
স্বাধীনতা তুমি
শ্রাবণে অকূল মেঘনার বুক
স্বাধীনতা তুমি পিতার কোমল জায়নামাজের উদার জমিন।
স্বাধীনতা তুমি
উঠানে ছড়ানো মায়ের শুভ্র শাড়ির কাঁপন।
স্বাধীনতা তুমি
বোনের হাতের নম্র পাতায় মেহেদীর রঙ।
স্বাধীনতা তুমি বন্ধুর হাতে তারার মতন জ্বলজ্বলে এক রাঙা পোস্টার।
স্বাধীনতা তুমি
গৃহিণীর ঘন খোলা কালো চুল,
হাওয়ায় হাওয়ায় বুনো উদ্দাম।
স্বাধীনতা তুমি
খোকার গায়ের রঙিন কোর্তা,
খুকীর অমন তুলতুলে গালে
রৌদ্রের খেলা।
স্বাধীনতা তুমি
বাগানের ঘর, কোকিলের গান,
বয়েসী বটের ঝিলিমিলি পাতা,
যেমন ইচ্ছে লেখার আমার কবিতার খাতা।",শামসুর রহমান,মাত্রাবৃত্ত,https://www.kobitacocktail.com/%E0%A6%B8%E0%A7%8D%E0%A6%AC%E0%A6%BE%E0%A6%A7%E0%A7%80%E0%A6%A8%E0%A6%A4%E0%A6%BE-%E0%A6%A4%E0%A7%81%E0%A6%AE%E0%A6%BF-shamsur-rahaman/,,,
জনান্তিকে,"তোমাকে দেখার মতো চোখ নেই— তবু,
গভীর বিস্ময়ে আমি টের পাই— তুমি
আজো এই পৃথিবীতে র’য়ে গেছ।
কোথাও সান্ত্বনা নেই পৃথিবীতে আজ;
বহুদিন থেকে শান্তি নেই।
নীড় নেই
পাথিরো মতন কোনো হৃদয়ের তরে।
পাখি নেই।
মানুষের হৃদয়কে না জাগালে তাকে
ভোর, পাখি, অথবা বসন্তকাল ব’লে
আজ তার মানবকে কি ক’রে চেনাতে পারে কেউ।
চারিদিকে অগণন মেশিন ও মেশিনের দেবতার কাছে
নিজেকে স্বাধীন ব’লে মনে ক’রে নিতে গিয়ে তবু
মানুষ এখনও বিশৃঙ্খল।
দিনের আলোর দিকে তাকালেই দেখা যায় লোক
কেবলি আহত হ’য়ে মৃত হ’য়ে স্তব্ধ হয়;
এ ছাড়া নির্মল কোনো জননীতি নেই।
যে-মানুষ— যেই দেশ টিঁকে থাকে সে-ই
ব্যক্তি হয়— রাজ্য গড়ে— সাম্রাজ্যের মতো কোনো ভূমা
চায়। ব্যক্তির দাবিতে তাই সাম্রাজ্য কেবলি ভেঙে গিয়ে
তারই পিপাসায়
গ’ড়ে ওঠে।
এ ছাড়া অমল কোনো রাজনীতি পেতে হ’লে তবে
উজ্জ্বল সময়স্রোতে চ’লে যেতে হয়।
সেই স্রোত আজো এই শতাব্দীর তরে নয়।
সকলের তরে নয়।
পঙ্গপালের মতো মানুষেরা চরে;
ঝ’রে পড়ে।
এই সব দিনমান মৃত্যু আশা আলো গুনে নিতে
ব্যাপ্ত হ’তে হয়।
নবপ্রস্থানের দিকে হৃদয় চলেছে।

চোখ না এড়ায়ে তবু অকস্মাৎ কখনো ভোরের জনান্তিকে
চোখে থেকে যায়
আরো-এক আভা:
আমাদের এই পৃথিবীর এই ধৃষ্ট শতাব্দীর
হৃদয়ের নয়— তবু হৃদয়ের নিজের জিনিস
হ’য়ে তুমি রয়ে গেছ।

তোমার মাথার চুলে কেবলি রাত্রির মতো চুল
তারকার অনটনে ব্যাপক বিপুল
রাতের মতন তার একটি নির্জন নক্ষত্রকে
ধ’রে আছে।
তোমার হৃদয়ে গায়ে আমাদের জনমানবিক
রাত্রি নেই। আমাদের প্রাণে এক তিল
বেশি রাত্রির মতো আমাদের মানবজীবন
প্রচারিত হ’য়ে গেছে ব’লে—
নারি,
সেই এক তিল কম
আর্ত রাত্রি তুমি।

শুধু অন্তহীন ঢল, মানব-খচিত সাঁকো, শুধু অমানব নদীদের
অপর নারীর কণ্ঠ তোমার নারীর দেহ ঘিরে;
অতএব তার সেই সপ্রতিভ অমেয় শরীরে
আমাদের আজকের পরিভাষা ছাড়া আরো নারী
আছে। আমাদের যুগের অতীত এক কাল
র’য়ে গেছে।

নিজের নুড়ির ’পরে সারাদিন নদী
সূর্যের— সুরের বীথি, তবু
নিমেষে উপল নেই— জলও কোন্ অতীতে মরেছে;
তবুও নবীন নুড়ি— নতুন উজ্জ্বল জল নিয়ে আসে নদী;
জানি আমি জানি আদি নারী শরীরিণীকে স্মৃতির
(আজকে হেমন্ত ভোরে) সে কবের আঁধার অবধি;
সৃষ্টির ভীষণ অমা ক্ষমাহীনতায়
মানবের হৃদয়ের ভাঙা নীলিমায়
বকুলের বনে-মনে অপার রক্তের ঢলে গ্লেশিয়ারে জলে
অসতী না হ’য়ে তবু স্মরণীর অনন্ত উপলে
প্রিয়াকে পীড়ন ক’রে কোথায় নভের দিকে চলে।

",জীবনানন্দ দাস,স্বরবৃত্ত,https://bn.m.wikisource.org/wiki/%E0%A6%9C%E0%A7%80%E0%A6%AC%E0%A6%A8%E0%A6%BE%E0%A6%A8%E0%A6%A8%E0%A7%8D%E0%A6%A6_%E0%A6%A6%E0%A6%BE%E0%A6%B6%E0%A7%87%E0%A6%B0_%E0%A6%B6%E0%A7%8D%E0%A6%B0%E0%A7%87%E0%A6%B7%E0%A7%8D%E0%A6%A0_%E0%A6%95%E0%A6%AC%E0%A6%BF%E0%A6%A4%E0%A6%BE/%E0%A6%9C%E0%A6%A8%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95%E0%A7%87,,,
ধন্যবাদ,"আসি তবে ধন্যবাদ
না না সে কি, প্রচুর খেয়েছি
আপ্যায়ন সমাদর যতটা পেয়েছি
ধারনাই ছিলো না আমার-
ধন্যবাদ।
রাত বেশী এইবার চলি তবে স্যার?
আসবো না?
কী বলেন!
হুজুরের সামান্য কেরানি-
দয়া করে ডেকেছেন
এ তো ভাগ্য বলে মানি।
খেটে খুটে?
সে কি কথা?
নিজের বাড়ির কাজ, আর
খাটবো না? চুপ করে খেয়ে যাবো স্যার?
চলি তবে। কী যে মজা,
সত্যি স্যার মজার ব্যাপার।
এমন মজার কথা এর আগে শুনি নাই আর!
চিঠি পরে ভেবেছি,
তাহলে
ডলি বুঝি আপনার মেয়েদের কারো ডাক নাম।
তাই তো সামান্য কিছু চকোলেটও কিনে আনলাম।
এসে দেখি-
তাই নাকি?
চকোলেটও খায় নাকি ডলি?
হতে পারে, সে যাকগে, সত্যি কথা বলি
ডলি নাম কুকুরছানার
আর তার জন্মোৎসব,
সত্যি এক ইউনিক ব্যাপার।
সত্যি নাকি,
ও দেশের ঘরে ঘরে ঘটে থাকে এটা?
তাহলেও বলুন তো এমন নিখুঁতভাবে সেটা
এ দেশে আপনি ছাড়া কে আর দেখালো?
অনেকেই?
হবেও বা, সে সব কি জানি?
আপনার অধীনস্থ জনৈক কেরানি-
দয়া করে ডেকেছেন বলে
তবেই না জানা গেলো, তেমন না হলে
এও তো আমার পক্ষে জানা
সম্ভব হতো না স্যার-
সত্যি স্যার কুকুরের ছানা,
তার জন্মদিনে এত খরচের হাত-
দু’হাজার? তা হবে না?
ও ব্যাটার বাদশাহি বরাত!
হাসবো না?
সে কি স্যার, এমন খুশির দিন আর
আমাদের এ জীবনে বলুন তো আসে কতবার?
চোখে পানি?
না না স্যার, ও কিছু না,
কী জানেন? খেয়েছি এমন
শ্বাস নিতে কষ্ট হয়।
তা হলে এখন-
রাতও হলো আপনারও বিশ্রাম নেবার
সময় হয়েছে,
আজ আসি তবে স্যার!", আহসান হাবীব,অক্ষরবৃত্ত,https://www.facebook.com/554877974532404/posts/665614986792035/,,,
রায়বেশের দরবারে,"বর এসেছে বীরের ছাঁদে,

বিয়ের লগ্ন আটটা।


পিতল-আঁটা লাঠি কাঁধে,

গালেতে গালপাট্টা।

শ্যালীর সঙ্গে ক্রমে ক্রমে

আলাপ যখন উঠল জমে,

রায়বেঁশে নাচ নাচের ঝোঁকে

মাথায় মারলে গাঁট্টা।

শ্বশুর কাঁদে মেয়ের শোকে,

বর হেসে কয় - ঠাট্টা!",রবীন্দ্রনাথ ঠাকুর,স্বরবৃত্ত,https://www.jiyobangla.com/bn/news/the-pride-of-bengal-folk-dance-with-martial-arts,,,
বৃষ্টি পরে টাপুর টুপুর,"দিনের আলো নিবে এল,
সুয্যি ডোবে-ডোবে।
আকাশ ঘিরে মেঘ জুটেছে
চাঁদের লোভে লোভে।
মেঘের উপর মেঘ করেছে,
রঙের উপর রঙ,
মন্দিরেতে কাঁসর ঘন্টা।
বাজল ঠঙ্ ঠঙ্।
ও পারেতে বিষ্টি এল,
ঝাপসা গাছপালা।
এ পারেতে মেঘের মাথায়
একশো মানিক জ্বালা।
বাদলা হাওয়ায় মনে পড়ে
ছেলেবেলার গান-
“বিষ্টি পড়ে টাপুর টুপুর,
নদেয় এল বান।”

আকাশ জুড়ে মেঘের খেলা,
কোথায় বা সীমানা!
দেশে দেশে খেলে বেড়ায়,
কেউ করে না মানা।
কত নতুন ফুলের বনে
বিষ্টি দিয়ে যায়,
পলে পলে নতুন খেলা
কোথায় ভেবে পায়।
মেঘের খেলা দেখে কত
খেলা পড়ে মনে,
কত দিনের নুকোচুরি
কত ঘরের কোণে।
তারি সঙ্গে মনে পড়ে
ছেলেবেলার গান —
“বিষ্টি পড়ে টাপুর টুপুর,
নদেয় এল বান।’
মনে পড়ে ঘরটি আলো
মায়ের হাসিমুখ,
মনে পড়ে মেঘের ডাকে
গুরুগুরু বুক।
বিছানাটির একটি পাশে
ঘুমিয়ে আছে খোকা,
মায়ের ‘পরে দৌরাত্মি সে
না যায় লেখাজোখা।
ঘরেতে দুরন্ত ছেলে
করে দাপাদাপি,
বাইরেতে মেঘ ডেকে ওঠে —
সৃষ্টি ওঠে কাঁপি।
মনে পড়ে মায়ের মুখে
শুনেছিলেম গান —
“বিষ্টি পড়ে টাপুর টুপুর,
নদেয় এল বান।”

মনে পড়ে সুয়োরানী
দুয়োরানীর কথা,
মনে পড়ে অভিমানী
কঙ্কাবতীর ব্যথা।
মনে পড়ে ঘরের কোণে
মিটিমিটি আলো,
একটা দিকের দেয়ালেতে
ছায়া কালো কালো।
বাইরে কেবল জলের শব্দ
ঝুপ্‌ ঝুপ্‌ ঝুপ্‌ —
দস্যি ছেলে গল্প শোনে
একেবারে চুপ।
তারি সঙ্গে মনে পড়ে
মেঘলা দিনের গান —
“বিষ্টি পড়ে টাপুর টুপুর,
নদেয় এল বান।”

কবে বিষ্টি পড়েছিল,
বান এল সে কোথা।
শিবঠাকুরের বিয়ে হল,
কবেকার সে কথা।
সেদিনও কি এম্‌নিতরো
মেঘের ঘটাখানা।
থেকে থেকে বিজুলি কি

দিতেছিল হানা।
তিন কন্যে বিয়ে ক’রে
কী হল তার শেষে।
না জানি কোন্‌ নদীর ধারে,
না জানি কোন্‌ দেশে,
কোন্‌ ছেলেরে ঘুম পাড়াতে
কে গাহিল গান-
“বিষ্টি পড়ে টাপুর টুপুর,
নদেয় এল বান।’",রবীন্দ্রনাথ ঠাকুর,স্বরবৃত্ত,https://banglakobita.com.bd/%E0%A6%AC%E0%A7%83%E0%A6%B7%E0%A7%8D%E0%A6%9F%E0%A6%BF-%E0%A6%AA%E0%A7%9C%E0%A7%87-%E0%A6%9F%E0%A6%BE%E0%A6%AA%E0%A7%81%E0%A6%B0-%E0%A6%9F%E0%A7%81%E0%A6%AA%E0%A7%81%E0%A6%B0/,,,
কোন দেশে,"কোন দেশেতে তরুলতা
সকল দেশের চাইতে শ্যামল?
কোন দেশেতে চলতে গেলেই
দলতে হয় রে দূর্বা কোমল?
কোথায় ফলে সোনার ফসল,
সোনার কমল ফোটে রে!
সে আমার বাংলাদেশ,
আমাদেরই বাংলা রে!
কোথায় ডাকে দোয়েল-শ্যামা
ফিঙে নাচে গাছে গাছে?
কোথায় জলে মরাল চলে,
মরালী তার পাছে পাছে;
বাবুই কোথা বাসা বোনে,
চাতক বারি যাচে রে?
সে আমার বাংলাদেশ,
আমাদেরই বাংলা রে!",সত্যেন্দ্রনাথ দত্ত,স্বরবৃত্ত,http://kobitarakash.blogspot.com/2018/08/blog-post_308.html,,,
মানবধর্ম,"সব লোকে কয় লালন কী জাত সংসারে।

লালন কয়, জেতের কী রূপ, দেখলাম না এ নজরে ।।

কেউ মালা, কেউ তস্‌বি গলায়,

তাইতে কী জাত ভিন্ন বলায়,

যাওয়া কিংবা আসার বেলায়

জেতের চিহ্ন রয় কার রে।।

গর্তে গেলে কূপজল কয়,

গঙ্গায় গেলে গঙ্গাজল হয়,

মূলে এক জল, সে যে ভিন্ন নয়,

ভিন্ন জানায় পাত্র-অনুসারে।।

জগৎ বেড়ে তেজের কথা,

লোকে গৌরব করে যথা-তথা,

লালন সে জেতের ফাতা

বিকিয়েছে সাত বাজারে।।

",লালন শাহ,অক্ষরবৃত্ত,https://banglapaath.wordpress.com/2016/07/28/%E0%A6%AE%E0%A6%BE%E0%A6%A8%E0%A6%AC%E0%A6%A7%E0%A6%B0%E0%A7%8D%E0%A6%AE-%E0%A6%B2%E0%A6%BE%E0%A6%B2%E0%A6%A8-%E0%A6%B6%E0%A6%BE%E0%A6%B9%E0%A7%8D/,,,
আসমানী,"আসমানীরে দেখতে যদি তোমরা সবে চাও,
রহিমদ্দির ছোট্ট বাড়ি রসুলপুরে যাও।
বাড়ি তো নয় পাখির বাসা ভেন্না পাতার ছানি,
একটুখানি বৃষ্টি হলেই গড়িয়ে পড়ে পানি।
একটুখানি হাওয়া দিলেই ঘর নড়বড় করে,
তারি তলে আসমানীরা থাকে বছর ভরে।
পেটটি ভরে পায় না খেতে, বুকের ক-খান হাড়,
সাক্ষী দিছে অনাহারে কদিন গেছে তার।
মিষ্টি তাহার মুখটি হতে হাসির প্রদীপ-রাশি
থাপড়েতে নিবিয়ে দেছে দারুণ অভাব আসি।
পরনে তার শতেক তালির শতেক ছেঁড়া বাস,
সোনালি তার গা বরণের করছে উপহাস।
ভোমর-কালো চোখ দুটিতে নাই কৌতুক-হাসি,
সেখান দিয়ে গড়িয়ে পড়ে অশ্রু রাশি রাশি।
বাঁশির মতো সুরটি গলায় ক্ষয় হল তাই কেঁদে,
হয় নি সুযোগ লয় যে সে-সুর গানের সুরে বেঁধে।
আসমানীদের বাড়ির ধারে পদ্ম-পুকুর ভরে
ব্যাঙের ছানা শ্যাওলা-পানা কিল্-বিল্-বিল করে।
ম্যালেরিয়ার মশক সেথা বিষ গুলিছে জলে,
সেই জলেতে রান্না-খাওয়া আসমানীদের চলে।
পেটটি তাহার দুলছে পিলেয়, নিতুই যে জ্বর তার,
বৈদ্য ডেকে ওষুধ করে পয়সা নাহি আর।",জসীমউদ্দিন,স্বরবৃত্ত,https://banglakobita.com.bd/%E0%A6%86%E0%A6%B8%E0%A6%AE%E0%A6%BE%E0%A6%A8%E0%A7%80-%E0%A6%9C%E0%A6%B8%E0%A7%80%E0%A6%AE-%E0%A6%89%E0%A6%A6%E0%A7%8D%E0%A6%A6%E0%A6%BF%E0%A6%A8/,,,
নিমন্ত্রণ ,"তুমি যাবে ভাই – যাবে মোর সাথে, আমাদের ছোট গাঁয়,
গাছের ছায়ায় লতায় পাতায় উদাসী বনের বায়;
মায়া মমতায় জড়াজড়ি করি
মোর গেহখানি রহিয়াছে ভরি,
মায়ের বুকেতে, বোনের আদরে, ভাইয়ের স্নেহের ছায়,
তুমি যাবে ভাই – যাবে মোর সাথে, আমাদের ছোট গাঁয়,

ছোট গাঁওখানি- ছোট নদী চলে, তারি একপাশ দিয়া,
কালো জল তার মাজিয়াছে কেবা কাকের চক্ষু নিয়া;
ঘাটের কিনারে আছে বাঁধা তরী
পারের খবর টানাটানি করি;
বিনাসুতি মালা গাথিছে নিতুই এপার ওপার দিয়া;
বাঁকা ফাঁদ পেতে টানিয়া আনিছে দুইটি তটের হিয়া।

তুমি যাবে ভাই- যাবে মোর সাথে, ছোট সে কাজল গাঁয়,
গলাগলি ধরি কলা বন; যেন ঘিরিয়া রয়েছে তায়।
সরু পথ খানি সুতায় বাঁধিয়া
দূর পথিকেরে আনিছে টানিয়া,
বনের হাওয়ায়, গাছের ছায়ায়, ধরিয়া রাখিবে তায়,
বুকখানি তার ভরে দেবে বুঝি, মায়া আর মমতায়!

তুমি যাবে ভাই যাবে মোর সাথে – নরম ঘাসের পাতে
চম্বন রাখি অধরখানিতে মেজে লয়ো নিরালাতে।
তেলাকুচা – লতা গলায় পরিয়া
মেঠো ফুলে নিও আঁচল ভরিয়া,
হেথায় সেথায় ভাব করো তুমি বুনো পাখিদের সাথে,
তোমার গায়ের রংখানি তুমি দেখিবে তাদের পাতে।

তুমি যদি যাও আমাদের গাঁয়ে, তোমারে সঙ্গে করি
নদীর ওপারে চলে যাই তবে লইয়া ঘাটের তরী।
মাঠের যত না রাখাল ডাকিয়া
তোর সনে দেই মিতালী করিয়া
ঢেলা কুড়িইয়া গড়ি ইমারত সারা দিনমান ধরি,
সত্যিকারের নগর ভুলিয়া নকল নগর গড়ি।

তুমি যদি যাও – দেখিবে সেখানে মটর লতার সনে,
সীম আর সীম – হাত বাড়াইলে মুঠি ভরে সেই খানে।
তুমি যদি যাও সে – সব কুড়ায়ে
নাড়ার আগুনে পোড়ায়ে পোড়ায়ে,
খাব আর যত গেঁঢো – চাষীদের ডাকিয়া নিমন্ত্রণে,
হাসিয়া হাসিয়া মুঠি মুঠি তাহা বিলাইব দুইজনে।

তুমি যদি যাও – শালুক কুড়ায়ে, খুব – খুব বড় করে,
এমন একটি গাঁথিব মালা যা দেখনি কাহারো করে,
কারেও দেব না, তুমি যদি চাও
আচ্ছা না হয় দিয়ে দেব তাও,
মালাটিরে তুমি রাখিও কিন্তু শক্ত করিয়া ধরে,
ও পাড়াব সব দুষ্ট ছেলেরা নিতে পারে জোর করে;

সন্ধ্যা হইলে ঘরে ফিরে যাব, মা যদি বকিতে চায়,
মতলব কিছু আঁটির যাহাতে খুশী তারে করা যায়!
লাল আলোয়ানে ঘুঁটে কুড়াইয়া
বেঁধে নিয়ে যাব মাথায় করিয়া
এত ঘুষ পেয়ে যদি বা তাহার মন না উঠিতে চায়,
বলিব – কালিকে মটরের শাক এনে দেব বহু তায়।

খুব ভোর ক’রে উঠিতে হইবে, সূয্যি উঠারও আগে,
কারেও ক’বি না, দেখিস্ পায়ের শব্দে কেহ না জাগে
রেল সড়কের ছোট খাদ ভরে
ডানকিনে মাছ কিলবিল করে;
কাদার বাঁধন গাঁথি মাঝামাঝি জল সেঁচে আগে ভাগে
সব মাছগুলো কুড়ায়ে আনিব কাহারো জানার আগে।

ভর দুপুরেতে এক রাশ কাঁদা আর এক রাশ মাছ,
কাপড়ে জড়ায়ে ফিরিয়া আসিব আপন বাড়ির কাছ।
ওরে মুখ – পোড়া ওরে রে বাঁদর।
গালি – ভরা মার অমনি আদর,
কতদিন আমি শুনি নারে ভাই আমার মায়ের পাছ;
যাবি তুই ভাই, আমাদের গাঁয়ে যেথা ঘন কালো গাছ।

যাবি তুই ভাই, যাবি মোর সাথে আমাদের ছোট গাঁয়।
ঘন কালো বন – মায়া মমতায় বেঁধেছে বনের বায়।
গাছের ছায়ায় বনের লতায়
মোর শিশুকাল লুকায়েছে হায়!
আজি সে – সব সরায়ে সরায়ে খুজিয়া লইব তায়,
যাবি তুই ভাই, যাবি মোর সাথে আমাদের ছোট গায়।

তোরে নিয়ে যাব আমাদের গাঁয়ে ঘন-পল্লব তলে
লুকায়ে থাকিস্, খুজে যেন কেহ পায় না কোনই বলে।
মেঠো কোন ফুল কুড়াইতে যেয়ে,
হারাইয়া যাস্ পথ নাহি পেয়ে;
অলস দেহটি মাটিতে বিছায়ে ঘুমাস সন্ধ্যা হলে,
সারা গাঁও আমি খুজিয়া ফিরিব তোরি নাম বলে বলে

",জসীমউদ্দিন ,মাত্রাবৃত্ত,https://banglapoems.wordpress.com/2012/10/25/%E0%A6%A8%E0%A6%BF%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A6%A3-%E0%A6%9C%E0%A6%B8%E0%A7%80%E0%A6%AE%E0%A6%89%E0%A6%A6%E0%A7%8D%E0%A6%A6%E0%A7%80%E0%A6%A8/,,,
ঐকতান,"বিপুলা এ পৃথিবীর কতটুকু জানি।
দেশে দেশে কত-না নগর রাজধানী-
মানুষের কত কীর্তি, কত নদী গিরি সিন্ধু মরু,
কত-না অজানা জীব, কত-না অপরিচিত তরু
রয়ে গেল অগোচরে। বিশাল বিশ্বের আয়োজন;
মন মোর জুড়ে থাকে অতি ক্ষুদ্র তারি এক কোণ।
সেই ক্ষোভে পড়ি গ্রন্থ ভ্রমণবৃত্তান্ত আছে যাহে
অক্ষয় উৎসাহে-
যেথা পাই চিত্রময়ী বর্ণনার বাণী
কুড়াই আনি।
জ্ঞানের দীনতা এই আপনার মনে
পূরণ করিয়া লই যত পানি ভিক্ষালব্ধ ধনে।
আমি পৃথিবীর কবি, যেথা তার যত উঠে ধ্বনি
আমার বাঁশির সুরে সাড়া তার জাগিবে তখনি,
এই স্বরসাধণায় পৌঁছিল না বহুতর ডাক-
রয়ে গেছে ফাঁক।
প্রকৃতির ঐকতানস্রোতে
নানা কবি ঢালে গান নানা দিক হতে;
তাদের সবার সাথে আছে মোর এইমাত্র যোগ-
সঙ্গ পাই সবাকার, লাভ করি আনন্দের ভোগ,
পাই নে সর্বত্র তার প্রবেশের দ্বার,
বাধা হয়ে আছে মোর বেড়াগুলি জীবনযাত্রার।
চাষি খেতে চালাইছে হাল,
তাঁতি বসে তাঁত বোনে, জেলে ফেলে জাল-
বহুদূর প্রসারিত এদের বিচিত্র কর্মভার
তারি পরে ভর দিয়ে চলিতেছে সমস্ত সংসার।

অতি ক্ষুদ্র অংশে তার সম্মানের চিরনির্বাসনে
সমাজের উচ্চ মঞ্জে বসেছি সংকীর্ণ বাতায়নে।
মাঝে মাঝে গেছি আমি ও পাড়ার প্রাঙ্গণের ধারে,
ভিতরে প্রবেশ করি সে শক্তি ছিল না একেবারে।
জীবনে জীবন যোগ করা
না হলে কৃত্রিম পণ্যে ব্যর্থ হয় গানের পসরা।
তাই আমি মেনে নিই সে নিন্দার কথা
আমার সুরের অপূর্ণতা।
আমার কবিতা, জানি আমি,
গেলেও বিচিত্র পথে হয় নাই সে সর্বত্রগামী।
কৃষাণের জীবনের শরিক যে জন,
কর্মে ও কথায় সত্য আত্মীয়তা করেছে অর্জন,
যে আছে মাটির কাছাকাছি,
সে কবির-বাণী-লাগি কান পেতে আছি।
এসো কবি অখ্যাতজনের
নির্বাক মনের।
মর্মের বেদনা যত করিয়া উদ্ধার-
প্রাণীহন এ দেশেতে গানহীন যেথা চারি ধান,
অবজ্ঞার তাপে শুষ্ক নিরানন্দ সেই মরু ভূমি
রসে পূর্ণ করি দাও তুমি।
অন্তরে যে উৎস তার আছে আপনারি
সাহিত্যের ঐকতানসংগীতসভায়
একতারা যাহাদের তারাও সম্মান যেন পায়-
মূক যারা দুঃখে সুখে,
নতশির স্তব্ধ যারা বিশ্বের সম্মুখে,
ওগো গুণী,
কাছে থেকে দূরে যারা তাহাদের বাণী যেন শুনি।",রবীন্দ্রনাথ ঠাকুর ,অক্ষরবৃত্ত,https://kalmatoua.blogspot.com/2018/12/file-ok-ok.html?m=1,,,
সেই অস্ত্র,"আমাকে সেই অস্ত্র ফিরিয়ে দাও
সভ্যতার সেই প্রতিশ্রুতি
সেই অমোঘ অনন্য অস্ত্র
                         আমাকে ফিরিয়ে দাও।

সেই অস্ত্র আমাকে ফিরিয়ে দাও
যে অস্ত্র উত্তোলিত হলে
পৃথিবীর যাবতীয় অস্ত্র হবে আনত
যে অস্ত্র উত্তোলিত হলে
             অরণ্য হবে আরও সবুজ
             নদী আরও কল্লোলিত
                         পাখিরা নীড়ে ঘুমোবে।

যে অস্ত্র উত্তোলিত হলে
ফসলের মাঠে আগুন জ্বলবে না
                         খাঁ খাঁ করবে না গৃহস্থালি।

সেই অস্ত্র আমাকের ফিরিয়ে দাও
যে অস্ত্র ব্যাপ্ত হলে
নক্ষত্রখচিত আকাশ থেকে আগুন ঝরবে না
মানব বসতির বুকে
মুহূর্তের অগ্ন্যুৎপাত
লক্ষ লক্ষ মানুষকে করবে না পঙ্গু-বিকৃত
আমাদের চেতনা জুড়ে তারা করবে না আর্তনাদ
সেই অস্ত্র যে অস্ত্র উত্তোলিত হলে
বার বার বিধ্বস্ত হবে না ট্রয়নগরী।

আমি সেই অবিনাশী অস্ত্রের প্রত্যাশী
যে ঘৃণা বিদ্বেষ অহংকার
এবং জাত্যভিমানকে করে বার বার পরাজিত।

যে অস্ত্র আধিপত্যের লোভকে করে নিশ্চিহ্ন
যে অস্ত্র মানুষকে বিচ্ছিন্ন করে না
                                   করে সমাবিষ্ট
সেই অমোঘ অস্ত্র-ভালোবাসা
                      পৃথিবীতে ব্যাপ্ত করো।

",আহসান হাবীব ,অক্ষরবৃত্ত,https://banglakobita.com.bd/%E0%A6%B8%E0%A7%87%E0%A6%87-%E0%A6%85%E0%A6%B8%E0%A7%8D%E0%A6%A4%E0%A7%8D%E0%A6%B0-%E0%A6%86%E0%A6%B9%E0%A6%B8%E0%A6%BE%E0%A6%A8-%E0%A6%B9%E0%A6%BE%E0%A6%AC%E0%A7%80%E0%A6%AC/,,,
এই পৃথিবীতে এক স্থান আছে,"এই পৃথিবীতে এক স্থান আছে—সবচেয়ে সুন্দর করুণ :
সেখানে সবুজ ডাঙা ভ’রে আছে মধুকূপী ঘাসে অবিরল;
সেখানে গাছের নামঃ কাঁঠাল, অশ্বত্থ, বট, জারুল, হিজল;
সেখানে ভোরের মেঘে নাটার র’ঙের মতো জাগিছে অরুণ;
সেখানে বারুণী থাকে গঙ্গাসাগরের বুকে,—সেখানে বরুণ
কর্ণফুলী ধলেশ্বরী পদ্মা জলাঙ্গীরে দেয় অবিরল জল;
সেইখানে শঙ্খচিল পানের বনের মতো হাওয়ায় চঞ্চল,

সেইখানে লক্ষ্মীপেঁচা ধানের গন্ধের মতো অস্ফুট, তরুণ;
সেখানে লেবুর শাখা নূয়ে থাকে অন্ধকারে ঘাসের উপর
সুদর্শন উড়ে যায় ঘরে তার অন্ধকার সন্ধ্যার বাতাসে;
সেখানে হলুদ শাড়ি লেগে থাকে রূপসীর শরীরের ’পর—
শঙ্খমালা নাম তারঃ এ-বিশাল পৃথিবীর কোনো নদী ঘাসে
তারে আর খুঁজে তুমি পাবে নাকো—বিশালাক্ষী দিয়েছিলো বর
তাই সে জন্মিছে নীল বাংলার ঘাস আর ধানের ভিতর।

",জীবনানন্দ দাশ ,অক্ষরবৃত্ত,https://www.ebanglalibrary.com/405/%E0%A6%8F%E0%A6%87-%E0%A6%AA%E0%A7%83%E0%A6%A5%E0%A6%BF%E0%A6%AC%E0%A7%80%E0%A6%A4%E0%A7%87-%E0%A6%8F%E0%A6%95-%E0%A6%B8%E0%A7%8D%E0%A6%A5%E0%A6%BE%E0%A6%A8-%E0%A6%86%E0%A6%9B%E0%A7%87/,,,
সাম্যবাদী,"গাহি সাম্যের গান-
যেখানে আসিয়া এক হয়ে গেছে সব বাধা-ব্যবধান
যেখানে মিশছে হিন্দু-বৌদ্ধ-মুস্‌লিম-ক্রীশ্চান।
গাহি সাম্যের গান!
কে তুমি?- পার্সী? জৈন? ইহুদী? সাঁওতাল, ভীল, গারো?
কন্‌ফুসিয়াস্‌? চার্বআখ চেলা? ব’লে যাও, বলো আরো!
বন্ধু, যা-খুশি হও,
পেটে পিঠে কাঁধে মগজে যা-খুশি পুঁথি ও কেতাব বও,
কোরান-পুরাণ-বেদ-বেদান্ত-বাইবেল-ত্রিপিটক-
জেন্দাবেস্তা-গ্রন্থসাহেব প’ড়ে যাও, যত সখ-
কিন্তু, কেন এ পন্ডশ্রম, মগজে হানিছ শূল?
দোকানে কেন এ দর কষাকষি? -পথে ফুটে তাজা ফুল!
তোমাতে রয়েছে সকল কেতাব সকল কালের জ্ঞান,
সকল শাস্র খুঁজে পাবে সখা, খুলে দেখ নিজ প্রাণ!
তোমাতে রয়েছে সকল ধর্ম, সকল যুগাবতার,
তোমার হৃষয় বিশ্ব-দেউল সকল দেবতার।
কেন খুঁজে ফের’ দেবতা ঠাকুর মৃত পুঁথি -কঙ্কালে?
হাসিছেন তিনি অমৃত-হিয়ার নিভৃত অন্তরালে!

বন্ধু, বলিনি ঝুট,
এইখানে এসে লুটাইয়া পড়ে সকল রাজমুকুট।
এই হৃদ্য়ই সে নীলাচল, কাশী, মথুরা, বৃন্দাবন,
বুদ্ধ-গয়া এ, জেরুজালেম্‌ এ, মদিনা, কাবা-ভবন,
মস্‌জিদ এই, মন্দির এই, গির্জা এই হৃদয়,
এইখানে ব’সে ঈসা মুসা পেল সত্যের পরিচয়।
এই রণ-ভূমে বাঁশীর কিশোর গাহিলেন মহা-গীতা,
এই মাঠে হ’ল মেষের রাখাল নবীরা খোদার মিতা।
এই হৃদয়ের ধ্যান-গুহা-মাঝে বসিয়া শাক্যমুনি
ত্যজিল রাজ্য মানবের মহা-বেদনার ডাক শুনি’।
এই কন্দরে আরব-দুলাল শুনিতেন আহবান,
এইখানে বসি’ গাহিলেন তিনি কোরানের সাম-গান!
মিথ্যা শুনিনি ভাই,
এই হৃদয়ের চেয়ে বড় কোনো মন্দির-কাবা নাই।",কাজী নজরুল ইসলাম ,মাত্রাবৃত্ত,https://poetrybengali.blogspot.com/2020/04/samyabadi-kobita.html?m=1,,,
সংকল্প,"থাকব না কো বদ্ধ ঘরে, দেখব এবার জগৎটাকে,- 

কেমন করে ঘুরছে মানুষ যুগান্তরের ঘুর্ণিপাকে। 

দেশ হতে দেশ দেশান্তরে 

ছুটছে তারা কেমন করে, 

কিসের নেশায় কেমন করে মরছে যে বীর লাখে লাখে, 

কিসের আশায় করছে তারা বরণ মরণ-যন্ত্রণারে।। 



কেমন করে বীর ডুবুরী সিন্ধু সেঁচে মুক্তা আনে, 

কেমন করে দুঃসাহসী চলছে উড়ে স্বরগ পানে। 

জাপটে ধরে ঢেউয়ের ঝুঁটি 

যুদ্ধ-জাহাজ চলছে ছুটি, 

কেমন করে আঞ্ছে মানিক বোঝাই করে সিন্ধু-যানে, 

কেমন জোরে টানলেসাগর উথলে ওঠে জোয়ার বানে। 



কেমন করে মথলে পাথার লক্ষী ওঠেন পাতাল ফুঁড়ে, 

কিসের অভিযানে মানুষ চলছে হিমালয় চুড়ে। 

তুহিন মেরু পার হয়ে যায় 

সন্ধানীরা কিসের আশায়; 

হাউই চড়ে চায় যেতে কে চন্দ্রলোকের অচিন পুরেঃ 

শুনবো আমি, ইঙ্গিত কোন 'মঙ্গল' হতে আসছে উড়ে।। 



কোন বেদনার টিকিট কেটে চন্ডু-খোর এ চীনের জাতি 

এমন করে উদয়-বেলায় মরণ-খেলায় ওঠল মাতি। 

আয়ার্ল্যান্ড আজ কেমন করে 

স্বাধীন হতে চলছে ওরেঃ 

তুরষ্ক ভাই কেমন করে কাঁটল শিকল রাতারাতি! 

কেমন করে মাঝ গগনে নিবল গ্রীসের সূর্য-বাতি।। 



রইব না কো বদ্ধ খাঁচায়, দেখব এ-সব ভুবন ঘুরে- 

আকাশ বাতাস চন্দ্র-তারায় সাগর-জলে পাহাড়-চুঁড়ে। 

আমার সীমার বাঁধন টুটে 

দশ দিকেতে পড়ব লুটেঃ 

পাতাল ফেড়ে নামব নীচে, ওঠব আবার আকাশ ফুঁড়েঃ 

বিশ্ব-জগৎ দেখব আমি আপন হাতের মুঠোয় পুরে

",কাজী নজরুল ইসলাম ,স্বরবৃত্ত,https://banglarkobita.com/poem/famous/867,,,
সোনার তরী ,"গগনে গরজে মেঘ, ঘন বরষা।

     কূলে একা বসে আছি, নাহি ভরসা।

            রাশি রাশি ভারা ভারা

            ধান কাটা হল সারা,

            ভরা নদী ক্ষুরধারা

                    খরপরশা।

     কাটিতে কাটিতে ধান এল বরষা।

     একখানি ছোটো খেত, আমি একেলা,

     চারি দিকে বাঁকা জল করিছে খেলা।

            পরপারে দেখি আঁকা

            তরুছায়ামসীমাখা

            গ্রামখানি মেঘে ঢাকা

                    প্রভাতবেলা--

     এ পারেতে ছোটো খেত, আমি একেলা।

     গান গেয়ে তরী বেয়ে কে আসে পারে,

     দেখে যেন মনে হয় চিনি উহারে।

            ভরা-পালে চলে যায়,

            কোনো দিকে নাহি চায়,

            ঢেউগুলি নিরুপায়

                    ভাঙে দু-ধারে--

     দেখে যেন মনে হয় চিনি উহারে।

ওগো, তুমি কোথা যাও কোন্‌ বিদেশে,

     বারেক ভিড়াও তরী কূলেতে এসে।

            যেয়ো যেথা যেতে চাও,

            যারে খুশি তারে দাও,

            শুধু তুমি নিয়ে যাও

                    ক্ষণিক হেসে

     আমার সোনার ধান কূলেতে এসে।

     যত চাও তত লও তরণী-'পরে।

     আর আছে?-- আর নাই, দিয়েছি ভরে।

            এতকাল নদীকূলে

            যাহা লয়ে ছিনু ভুলে

            সকলি দিলাম তুলে

                    থরে বিথরে--

     এখন আমারে লহ করুণা করে।

     ঠাঁই নাই, ঠাঁই নাই-- ছোটো সে তরী

     আমারি সোনার ধানে গিয়েছে ভরি।

            শ্রাবণগগন ঘিরে

            ঘন মেঘ ঘুরে ফিরে,

            শূন্য নদীর তীরে

                    রহিনু পড়ি--

     যাহা ছিল নিয়ে গেল সোনার তরী।

 

",রবীন্দ্রনাথ ঠাকুর ,মাত্রাবৃত্ত,https://banglarkobita.com/poem/famous/1051,,,
কুসুম,"কেনে এত ফুল তুলিলি, স্বজনি—
              ভরিয়া ডালা?
মেঘাবৃত হলে,            পরে কি রজনী
              তারার মালা?
অার কি যতনে,          কুসুম রতনে
              ব্রজের বালা?

 

২

আর কি পরিবে          কভু ফুলহার
             ব্ৰজকামিনী?
কেনে লো হরিলি        ভূষণ লতার—
             বনশোভিনী?
অলি বঁধু তার;           কে আছে রাধার—
             হতভাগিনী?

 

৩

হায় লো দোলাবি,      সখি,কার গলে
            মালা গাঁথিয়া?
আর কি নাচে লো     তমালের তলে
            বনমালিয়া?
প্রেমের পিঞ্জর,         ভাঙি পিকবর,
            গেছে উড়িয়া!

 

৪

আর কি বাজে লো    মনোহর বাঁশী
            নিকুঞ্জবনে?
ব্রজ সুধানিধি            শোভে কি লো হাসি,
            ব্রজগগনে?
ব্রজ কুমুদিনী,            এবে বিলাপিনী
            ব্রজভবনে!

 

৫

হায় রে যমুনে            কেনে না ডুবিল
            তোমার জলে
অদয় অক্রূর,             যবে সে আইল
            ব্রজমণ্ডলে?
ক্রূর দূত হেন,             বধিলে না কেন
            বলে কি ছলে?

 

৬

হরিল অধম               মম প্রাণ হরি
           ব্রজরতন!
ব্রজবনমধু                 নিল ব্রজ অরি,
            দলি ব্রজবন?
কবি মধু ভণে,            পাবে, ব্রজাঙ্গনে,
            মধুসূদন!",মাইকেল মধুসূদন দত্ত ,মাত্রাবৃত্ত,https://www.poetrystate.com/michael-madhusudan-dutt/%E0%A6%95%E0%A7%81%E0%A6%B8%E0%A7%81%E0%A6%AE/,,,
গান ,"আমার বিফল পূজাঞ্জলি
    অশ্রু-স্রোতে যায় যে ভেসে।
তোমার আরাধিকার পূজা
    হে বিরহী, লও হে এসে।
খোঁজে তোমায় চন্দ্র তপন,
পূজে তোমায় বিশ্বভুবন,
আমার যে নাথ ক্ষণিক জীবন
    মিটবে কি সাধ ভালোবেসে॥
না-দেখা মোর বন্ধু ওগো,
    কোথায় বাঁশি বাজাও একা,
প্রাণ বোঝে তা অনুভবে
    নয়ন কেন পায় না দেখা!
  
সিন্ধু যেমন বিপুল টানে
তটিনীরে টেনে আনে,
তেমনি করে তোমার পানে
    আমায় ডাকো নিরুদ্দেশে॥",কাজী নজরুল ইসলাম ,মাত্রাবৃত্ত,https://banglashikha.com/gan/,,,
সমর্পন,"নদীর বুকে বৃষ্টি পড়ে,
জোয়ার এল জলে ;
লুকিয়ে-রাখা আশার মতো
বাঁশের ফাঁকে ইতস্তত
একটি-দুটি ম্লান জোনাক
ক্কচিৎ নেবে জ্বলে ।
আকাশ- ভরা মেঘের ভারে
বিদ্যুতের ব্যথা
গুমরে উঠে জানায় শুধু
অবোধ আকুলতা ।
আকারহীন, হিংস্র, খল,
অনিশ্চিত ফেনিল জল
মিলিয়ে গেল অদৃষ্টের
মৌন ইশারাতে ;–
তোমায় আমি রেখে এলাম
ঈশ্বরের হাতে ।

তাকিয়ে-থাকা একটি দীপ
জ্বলছে ছোটো ঘরে,
একটি হাত এলিয়ে আছে
কম্পমান বুকের কাছে
ছিন্ন-স্মৃতি-শেলাই-করা
শীতল কাঁথার ‘পরে ।
মনে পড়ার ইন্দ্রজালে
ঝাপসা হল দ্বার,
আমার হাতে লাফিয়ে ওঠে
তীক্ষ্ণ তলোয়ার ।
সুদূর কালে হারিয়ে-যাওয়া
দেশান্তরী উঠল হাওয়া :–
ছেলেবেলার গন্ধ ভরা
অন্ধকার রাতে
আমার প্রেম রেখে এলাম
ঈশ্বরের হাতে ।

পালের ভাঁজে ভবিষ্যের
গর্ভ ওঠে ফুলে,
অনাগতের রুদ্ধ চাপে
পাটাতনের পাঁজর কাঁপে,
ত্রস্ত মাছের অস্থিরতায়
গলুই ওঠে দুলে ।
কঠিন হাতে নাবিক ধরে
আকাঙ্ক্ষার হাল,
কপট স্রোতে ভাসে আমার
মৃতদেহের ছাল ।
হৃদয়-তলে দাঁড়ের টানে
অমর নাম প্রলয় আনো
ঢেউয়ের আর দিগন্তের
মাতাল সংঘাতে ;—
আমার প্রাণ রেখে এলাম
ঈশ্বরের হাতে ।

উল্টোদিকে ছুটল আমার
আঁধার আরাধনা ;
অসীম নীল ঘুমের ‘পরে
যন্ত্রণায় জড়িয়ে ধরে
মুক্তিহীন জাগরণের
মূর্খ প্রতারণা ।
তবুও আছে একটি ঘর
কুঞ্জলতায় ঘেরা,
দাওয়ায় বসে জটলা করে
পূর্বপুরুষেরা ।
তাঁদের মৃদু কানাকানি
পড়ুক ঝরে সাবধানী
হাজার ভয়, সংশয়ের
অন্ধ অজানাতে,
আমি তোমায় রেখে এলাম
ঈশ্বরের হাতে ।

",বুদ্ধদেব বসু ,মাত্রাবৃত্ত,https://www.poetrystate.com/buddhadeva/%E0%A6%B8%E0%A6%AE%E0%A6%B0%E0%A7%8D%E0%A6%AA%E0%A6%A3/,,,
সাগরিকা ,"        সাগরিকা (sagorika)


সাগরজলে সিনান করি সজল এলোচুলে

       বসিয়াছিল উপল-উপকূলে।

              শিথিল পীতবাস

মাটির 'পরে কুটিলরেখা লুটিল চারি পাশ।

নিরাবরণ বক্ষে তব, নিরাভরণ দেহে

চিকন সোনা-লিখন উষা আঁকিয়া দিল স্নেহে।

মকরচূড় মুকুটখানি পরি ললাট-'পরে

       ধনুকবাণ ধরি দখিন করে,

              দাঁড়ানু রাজবেশী--

       কহিনু, ""আমি এসেছি পরদেশী।'

চমকি ত্রাসে দাঁড়ালে উঠি শিলা-আসন ফেলে,

       শুধালে, ""কেন এলে।'

       কহিনু আমি, ""রেখো না ভয় মনে,

পূজার ফুল তুলিতে চাহি তোমার ফুলবনে।'

       চলিলে সাথে হাসিলে অনুকূল,

তুলিনু যূথী, তুলিনু জাতী, তুলিনু চাঁপাফুল।

দুজনে মিলি সাজায়ে ডালি বসিনু একাসনে,

          নটরাজেরে পূজিনু একমনে।

কুহেলি গেল, আকাশে আলো দিল-যে পরকাশি

          ধূর্জটির মুখের পানে পার্বতীর হাসি।

সন্ধ্যাতারা উঠিল যবে গিরিশিখর-'পরে

          একেলা ছিলে ঘরে।

কটিতে ছিল নীল দুকূল, মালতীমালা মাথে,

          কাঁকন দুটি ছিল দুখানি হাতে।

          চলিতে পথে বাজায় দিনু বাঁশি,

          ""অতিথি আমি', কহিনু দ্বারে আসি।

তরাসভরে চকিতকরে প্রদীপখানি জ্বেলে

          চাহিলে মুখে, কহিলে, ""কেন এলে।'

          কহিনু আমি, ""রেখো না ভয় মনে,

তনু দেহটি সাজাব তব আমার আভরণে।'

          চাহিলে হাসিমুখে,

আধোচাঁদের কনকমালা দোলানু তব বুকে।

মকরচূড় মুকুটখানি কবরী তব ঘিরে

          পরায়ে দিনু শিরে।

          জ্বালায়ে বাতি মাতিল সখীদল,

তোমার দেহে রতনসাজ করিল ঝলমল।

মধুর হল বিধুর হল মাধবী নিশীথিনী,

আমার তালে আমার নাচে মিলিল রিনিঝিনি।

          পূর্ণচাঁদ হাসে আকাশ-কোলে,

আলোকছায়া শিবশিবানী সাগরজলে দোলে।

          ফুরাল দিন কখন নাহি জানি,

সন্ধ্যাবেলা ভাসিল জলে আবার তরীখানি।

          সহসা বায়ু বহিল প্রতিকূলে,

প্রলয় এল সাগরতলে দারুণ ঢেউ তুলে।

লবণজলে ভরি

আঁধার রাতে ডুবাল মোর রতনভরা তরী।

আবার ভাঙা ভাগ্য নিয়ে দাঁড়ানু দ্বারে এসে

          ভূষণহীন মলিন দীন বেশে।

দেখিনু আমি নটরাজের দেউলদ্বার খুলি

তেমনি করে রয়েছে ভরে ডালিতে ফুলগুলি।

     হেরিনু রাতে, উতল উৎসবে

          তরল কলরবে

আলোর নাচ নাচায় চাঁদ সাগরজলে যবে,

     নীরব তব নম্র নত মুখে

আমারি আঁকা পত্রলেখা, আমারি মালা বুকে।

     দেখিনু চুপে চুপে

আমারি বাঁধা মৃদঙ্গের ছন্দ রূপে রূপে

     অঙ্গে তব হিল্লোলিয়া দোলে

     ললিতগীতকলিত কল্লোলে।

     মিনতি মম শুন হে সুন্দরী,

আরেক বার সমুখে এসো প্রদীপখানি ধরি।

এবার মোর মকরচূড় মুকুট নাহি মাথে,

     ধনুকবাণ নাহি আমার হাতে;

এবার আমি আনি নি ডালি দখিন সমীরণে

     সাগরকূলে তোমরা ফুলবনে।

          এনেছি শুধু বীণা,

দেখো তো চেয়ে আমারে তুমি চিনিতে পার কি না।

",রবীন্দ্রনাথ ঠাকুর ,মাত্রাবৃত্ত,https://www.tagoreweb.in/Verses/mahuya-88/sagorika-2513,,,
কান্ডারী হুশিয়ার,"দুর্গম গিরি কান্তার-মরু দুস্তর পারাবার

লঙ্ঘিতে হবে রাত্রি নিশীথে যাত্রীরা হুশিয়ার!

দুলিতেছে তরী, ফুলিতেছে জল, ভূলিতেছে মাঝি পথ,

ছিঁড়িয়াছে পাল, কে ধরিবে হাল, আছে কার হিম্মৎ?

কে আছ জোয়ান, হও আগুয়ান, হাঁকিছে ভবিষ্যত।

এ তুফান ভারী, দিতে হবে পাড়ি, নিতে হবে তরী পার!!


২

তিমির রাত্রি, মাতৃমন্ত্রী সান্ত্রীরা সাবধান!

যুগ-যুগান্ত সঞ্চিত ব্যথা ঘোষিয়াছে অভিযান!

ফেনাইয়া উঠে বঞ্চিত বুকে পুঞ্জিত অভিমান,

ইহাদের পথে, নিতে হবে সাথে, দিতে হবে অধিকার!!


৩

অসহায় জাতি মরিছে ডুবিয়া, জানেনা সন্তরণ,

কান্ডারী! আজ দেখিব তোমার মাতৃমুক্তিপণ!

“হিন্দু না ওরা মুসলিম?” ওই জিজ্ঞাসে কোন জন?

কান্ডারী! বল ডুবিছে মানুষ, সন্তান মোর মা’র!


৪

গিরি-সংকট, ভীরু যাত্রীরা, গুরু গরজায় বাজ,

পশ্চাৎ-পথ-যাত্রীর মনে সন্দেহ জাগে আজ

কান্ডারী! তুমি ভূলিবে কি পথ? ত্যজিবে কি পথ-মাঝ?

‘করে হানাহানি, তবু চল টানি’, নিয়াছ যে মহাভার!


৫

কান্ডারী! তব সম্মুখে ঐ পলাশীর প্রান্তর,

বাঙ্গালীর খুনে লাল হ’ল যেথা ক্লাইভের খঞ্জর!

ঐ গঙ্গায় ডুবিয়াছে হায়, ভারতের দিবাকর

উদিবে সে রবি আমাদেরি খুনে রাঙিয়া পুনর্বার।


৬

ফাঁসির মঞ্চে যারা গেয়ে গেল জীবনের জয়গান,

আসি’ অলক্ষ্যে দাঁড়ায়েছে তারা, দিবে কোন বলিদান?

আজি পরীক্ষা জাতির অথবা জাতের করিবে ত্রান?

দুলিতেছে তরী, ফুলিতেছে জল, কান্ডারী হুঁশিয়ার!

",কাজী নজরুল ইসলাম ,মাত্রাবৃত্ত,https://banglarkobita.com/poem/famous/827,,,
ঝর্ণা,"ঝর্ণা! ঝর্ণা! সুন্দরী ঝর্ণা! 
তরলিত চন্দ্রিকা! চন্দন-বর্ণা! 
     অঞ্চল সিঞ্চিত গৈরিকে স্বর্ণে, 
     গিরি-মল্লিকা দোলে কুন্তলে কর্ণে, 
তনু ভরি' যৌবন, তাপসী অপর্ণা! 
            ঝর্ণা! 
পাষাণের স্নেহধারা! তুষারের বিন্দু! 
ডাকে তোরে চিত-লোল উতরোল সিন্ধু| 
     মেঘ হানে জুঁইফুলী বৃষ্টি ও-অঙ্গে, 
     চুমা-চুমকীর হারে চাঁদ ঘেরে রঙ্গে, 
ধূলা-ভরা দ্যায় ধরা তোর লাগি ধর্ণা! 
             ঝর্ণা! 
এস তৃষার দেশে এস কলহাস্যে - 
গিরি-দরী-বিহীরিনী হরিনীর লাস্যে, 
     ধূসরের ঊষরের কর তুমি অন্ত, 
     শ্যামলিয়া ও পরশে কর গো শ্রীমন্ত; 
ভরা ঘট এস নিয়ে ভরসায় ভর্ণা; 
             ঝর্ণা! 
শৈলের পৈঠৈয় এস তনুগত্রী! 
পাহাড়ে বুক-চেরা এস প্রেমদাত্রী! 
     পান্নার অঞ্জলি দিতে দিতে আয় গো, 
     হরিচরণ-চ্যুতা গঙ্গার প্রায় গো, 
স্বর্গের সুধা আনো মর্ত্যে সুপর্ণা! 
             ঝর্ণা! 
মঞ্জুল ও-হাসির বেলোয়ারি আওয়াজে 
ওলো চঞ্চলা ! তোর পথ হল ছাওয়া যে! 
     মোতিয়া মোতির কুঁড়ি মূরছে ও-অলকে; 
     মেখলায়, মরি মরি, রামধনু ঝলকে 
তুমি স্বপ্নের সখী বিদ্যুত্পর্ণা 
             ঝর্ণা!",সত্যেন্দ্রনাথ দত্ত ,মাত্রাবৃত্ত,https://banglarkobita.com/poem/famous/41,,,
বোধন,"হে মহামানব, একবার এসো ফিরে
শুধু একবার চোখ মেলো এই গ্রাম নগরের ভীড়ে,
এখানে মৃত্যু হানা দেয় বারবার;
লোকচক্ষুর আড়ালে এখানে জমেছে অন্ধকার।
এই যে আকাশ, দিগন্ত, মাঠ স্বপ্নে সবুজ মাটি
নীরবে মৃত্যু গেড়েছে এখানে ঘাঁটি;
কোথাও নেইকো পার
মারী ও মড়ক, মন্বন্তর, ঘন ঘন বন্যার
আঘাতে আঘাতে ছিন্ন ভিন্ন ভাঙা নৌকার পাল,
এখানে চরম দুঃখ কেটেছে সর্বনাশের খাল,
ভাঙা ঘর, ফাঁকা ভিটেতে জমেছে নির্জনতার কালো,
হে মহামানব, এখানে শুকনো পাতায় আগুন জ্বালো।

ব্যহত জীবনযাত্রা, চুপি চুপি কান্না বও বুকে,
হে নীড়-বিহারী সঙ্গী! আজ শুধু মনে মনে ধুঁকে
ভেবেছ সংসারসিন্ধু কোনমতে হয়ে যাবে পার
পায়ে পায়ে বাঁধা ঠেলে। তবু আজো বিস্ময় আমার-
ধূর্ত, প্রবঞ্চক যারা কেড়েছে মুখের শেষ গ্রাস
তাদের করেছ ক্ষমা, ডেকেছ নিজের সর্বনাশ।
তোমার ক্ষেতের শস্য
চুরি ক’রে যারা গুপ্তকক্ষে জমায়
তাদেরি দু’পায়ে প্রাণ ঢেলে দিলে দুঃসহ ক্ষমায়;
লোভের পাপের দুর্গ গম্বুজ ও প্রাসাদে মিনারে
তুমি যে পেতেছ হাত; আজ মাথা ঠুকে বারে বারে
অভিশাপ দাও যদি, বারংবার হবে তা নিস্ফলÑ
তোমার অন্যায়ে জেনো এ অন্যায় হয়েছে প্রবল।
তুমি তো প্রহর গোনো,
তারা মুদ্রা গোনে কোটি কোটি,
তাদের ভাণ্ডার পূর্ণ; শূন্য মাঠে কঙ্কাল-করোটি
তোমাকে বিদ্রুপ করে, হাতছানি দিয়ে কাছে ডাকে-
কুজ্বটি তোমার চোখে, তুমি ঘুরে ফেরো দুর্বিপাকে।

পৃথিবী উদাস, শোনো হে দুনিয়াদার!
সামনে দাঁড়িয়ে মৃত্যু-কালো পাহাড়
দগ্ধ হৃদয়ে যদিও ফেরাও ঘাড়
সামনে পেছনে কোথাও পাবে না পার;
কি করে খুলবে মৃত্যু-ঠেকানো দ্বার-
এই মুহূর্তে জবাব দেবে কি তার?

লক্ষ লক্ষ প্রাণের দাম
অনেক দিয়েছি; উজাড় গ্রাম।
সুদ ও আসলে আজকে তাই
যুদ্ধ শেষের প্রাপ্য চাই।

কৃপণ পৃথিবী, লোভের অস্ত্র
দিয়ে কেড়ে নেয় অন্নবস্ত্র,
লোলুপ রসনা মেলা পৃথিবীতে
বাড়াও ও-হাত তাকে ছিঁড়ে নিতে।
লোভের মাথায় পদাঘাত হানো-
আনো, রক্তের ভাগীরথী আনো।
দৈত্যরাজের যত অনুচর
মৃত্যুর ফাঁদ পাতে পর পর;
মেলো চোখ আজ ভাঙো সে ফাঁদ-
হাঁকো দিকে দিকে সিংহনাদ।
তোমার ফসল, তোমার মাটি
তাদের জীয়ন ও মরণকাঠি
তোমার চেতনা চালিত হাতে।
এখনও কাঁপবে আশঙ্কাতে?
স্বদেশপ্রেমের ব্যঙ্গমা পাখি
মারণমন্ত্র বলে, শোনো তা কি?
এখনো কি তুমি আমি স্বতন্ত্র?
করো আবৃত্তি; হাঁকো সে মন্ত্র;
শোন্ রে মালিক, শোন্ রে মজুতদার!
তোদের প্রাসাদে জমা হল কত মৃত মানুষের হাড়-
হিসাব কি দিবি তার?

প্রিয়াকে আমার কেড়েছিস তোরা,
            ভেঙেছিস ঘরবাড়ি,
সে কথা আমি জীবনে মরণে
            কখনো ভুলতে পারি?

আদিম হিংস্র মানবিকতার যদি আমি কেউ হই
স্বজনহারানো শ্মশানে তোদের
            চিতা আমি তুলবই।
শোন্ রে মজুতদার,
ফসল ফলানো মাটিতে রোপণ
    করব তোকে এবার।

তারপর বহুশত যুগ পরে
ভবিষ্যতের কোন জাদুঘরে
নৃতত্ত্ববিদ হয়রান হয়ে মুছবে কপাল তার
মজুতদার ও মানুষের হাড়ে মিল খুঁজে পাওয়া ভার।
তেরোশো সালের মধ্যবর্তী মালিক, মজুতদার
মানুষ ছিল কি? জবাব মেলে না তার।

আজ আর বিমূঢ় আস্ফালন নয়,
দিগন্তে প্রত্যাসন্ন সর্বনাশের ঝড়;
আজকের নৈঃশব্দ হোক যুদ্ধারম্ভের স্বীকৃতি।
দুহাতে বাজাও প্রতিশোধের উন্মত্ত দামামা,
প্রার্থনা করো:
হে জীবন, হে যুগ- সন্ধিকালের চেতনা-
আজকে শক্তি দাও, যুগ যুগ বাঞ্ছিত দুর্দমনীয় শক্তি,
প্রাণে আর মনে দাও শীতের শেষের
            তুষার গলানো উত্তাপ।
টুকরো টুকরো ক’রে ছেঁড়ো তোমার
অন্যায় আর ভিরুতার কলঙ্কিত কাহিনী।
শোষক আর শাসকের নিষ্ঠুর একতার বিরুদ্ধে
একত্রিত হোক আমাদের সংহতি।

তা যদি না হয় মাথার উপরে ভয়ঙ্কর
বিপদ নামুক, ঝড়ে বন্যায় ভাঙুক ঘর;
তা যদি না হয়, বুঝবো তুমি মানুষ নও-
গোপনে গোপনে দেশদ্রোহীর পতাকা বও।
ভারতবর্ষ মাটি দেয়নিকো, দেয় নি জল
দেয় নি তোমার মুখেতে অন্ন, বাহুতে বল
পূর্বপুরুষ অনুপস্থিত রক্তে, তাই
ভারতবর্ষে আজকে তোমার নেইকো ঠাঁই।।

",সুকান্ত ভট্টাচার্য ,মাত্রাবৃত্ত,https://abrittiokobita.wordpress.com/category/%E0%A6%B8%E0%A7%81%E0%A6%95%E0%A6%BE%E0%A6%A8%E0%A7%8D%E0%A6%A4-%E0%A6%AD%E0%A6%9F%E0%A7%8D%E0%A6%9F%E0%A6%BE%E0%A6%9A%E0%A6%BE%E0%A6%B0%E0%A7%8D%E0%A6%AF/,,,
অপেক্ষা ,"সকল বেলা কাটিয়া গেল

         বিকাল নাহি যায়।

    দিনের শেষে শ্রান্তছবি

    কিছুতে যেতে চায় না রবি,

    চাহিয়া থাকে ধরণী-পানে

         বিদায় নাহি চায়।

    মেঘেতে দিন জড়ায়ে থাকে

         মিলায়ে থাকে মাঠে,

    পড়িয়া থাকে তরুর শিরে,

    কাঁপিতে থাকে নদীর নীরে

    দাঁড়ায়ে থেকে দীর্ঘ ছায়া

         মেলিয়া ঘাটে বাটে।

    এখনো ঘুঘু ডাকিছে ডালে

         করুণ একতানে।

    অলস দুখে দীর্ঘ দিন

    ছিল সে বসে মিলনহীন,

    এখনো তার বিরহগাথা

         বিরাম নাহি মানে।

    বধূরা দেখো আইল ঘাটে,

         এল না ছায়া তবু।

    কলস-ঘায়ে ঊর্মি টুটে,

    রশ্মিরাশি চূর্ণি উঠে,

    শ্রান্ত বায়ু প্রান্তনীর

         চুম্বি যায় কভু।

দিবসশেষে বাহিরে এসে

         সেও কি এতখনে

    নীলাম্বরে অঙ্গ ঘিরে

    নেমেছে সেই নিভৃত নীরে,

    প্রাচীরে-ঘেরা ছায়াতে-ঢাকা

         বিজন ফুলবনে?

    স্নিগ্ধ জল মুগ্ধভাবে

         ধরেছে তনুখানি।

    মধুর দুটি বাহুর ঘায়

    অগাধ জল টুটিয়া যায়,

    গ্রীবার কাছে নাচিয়া উঠি

         করিছে কানাকানি।

    কপোলে তার কিরণ প'ড়ে

         তুলেছে রাঙা করি।

    মুখের ছায়া পড়িয়া জলে

    নিজেরে যেন খুঁজিছে ছলে,

    জলের 'পরে ছড়ায়ে পড়ে

         আঁচল খসি পড়ি।

    জলের 'পরে এলায়ে দিয়ে

         আপন রূপখানি

    শরমহীন আরামসুখে

    হাসিটি ভাসে মধুর মুখে,

    বনের ছায়া ধরার চোখে

         দিয়েছে পাতা টানি।

সলিলতলে সোপান-'পরে

         উদাস বেশবাস।

    আধেক কায়া আধেক ছায়া

    জলের 'পরে রচিছে মায়া,

    দেহেরে যেন দেহের ছায়া

         করিছে পরিহাস।

    আম্রবন মুকুলে ভরা

         গন্ধ দেয় তীরে।

    গোপন শাখে বিরহী পাখি,

    আপন মনে উঠিছে ডাকি,

    বিবশ হয়ে বকুল ফুল

         খসিয়া পড়ে নীরে।

    দিবস ক্রমে মুদিয়া আসে

         মিলায়ে আসে আলো।

    নিবিড় ঘন বনের রেখা

    আকাশশেষে যেতেছে দেখা,

    নিদ্রালস আঁখির 'পরে

         ভুরুর মতো কালো।

    বুঝি বা তীরে উঠিয়াছে সে,

         জলের কোল ছেড়ে।

    ত্বরিত পদে চলেছে গেহে,

    সিক্ত বাস লিপ্ত দেহে--

    যৌবনলাবণ্য যেন

      লইতে চাহে কেড়ে।

মাজিয়া তনু যতন ক'রে

         পরিবে নব বাস।

    কাঁচল পরি আঁচল টানি

    আঁটিয়া লয়ে কাঁকনখানি

    নিপুণ করে রচিয়া বেণী

         বাঁধিবে কেশপাশ।

    উরসে পরি যূথীর হার

         বসনে মাথা ঢাকি

    বনের পথে নদীর তীরে

    অন্ধকারে বেড়াবে ধীরে

    গন্ধটুকু সন্ধ্যাবায়ে

         রেখার মতো রাখি।

    বাজিবে তার চরণধ্বনি

         বুকের শিরে শিরে।

    কখন, কাছে না আসিতে সে

    পরশ যেন লাগিবে এসে,

    যেমন করে দখিন বায়ু

         জাগায় ধরণীরে।

    যেমনি কাছে দাঁড়াব গিয়ে

         আর কি হবে কথা?

    ক্ষণেক শুধু অবশ কায়

    থমকি রবে ছবির প্রায়,

    মুখের পানে চাহিয়া শুধু

         সুখের আকুলতা।

দোঁহার মাঝে ঘুচিয়া যাবে

         আলোর ব্যবধান।

    আঁধারতলে গুপ্ত হয়ে

    বিশ্ব যাবে লুপ্ত হয়ে,

    আসিবে মুদে লক্ষকোটি

         জাগ্রত নয়ান।

    অন্ধকারে নিকট করে

         আলোতে করে দূর।

    যেমন, দুটি ব্যথিত প্রাণে

    দুঃখনিশি নিকটে টানে,

    সুখের প্রাতে যাহারা রহে

         আপনা-ভরপুর।

    আঁধারে যেন দুজনে আর

         দুজন নাহি থাকে।

    হৃদয়-মাঝে যতটা চাই

    ততটা যেন পুরিয়া পাই,

    প্রলয়ে যেন সকল যায়--

         হৃদয় বাকি রাখে।

    হৃদয় দেহ আঁধারে যেন

         হয়েছে একাকার।

    মরণ যেন অকালে আসি

    দিয়েছে সবে বাঁধন নাশি,

    ত্বরিত যেন গিয়েছি দোঁহে

         জগৎ-পরপার।

দু দিক হতে দুজনে যেন

         বহিয়া খরধারে

    আসিতেছিল দোঁহার পানে

    ব্যাকুলগতি ব্যগ্রপ্রাণে,

    সহসা এসে মিশিয়া গেল

         নিশীথপারাবারে।

    থামিয়া গেল অধীর স্রোত

         থামিল কলতান,

    মৌন এক মিলনরাশি

    তিমিরে সব ফেলিল গ্রাসি,

    প্রলয়তলে দোঁহার মাঝে

         দোঁহার অবসান।

",রবীন্দ্রনাথ ঠাকুর ,মাত্রাবৃত্ত,https://www.tagoreweb.in/Verses/manasi-6/opekkha-104,,,
পুরস্কার ," দিন বরষা ঝরঝর ঝরে
কহিল কবির স্ত্রী—
“রাশি রাশি মিল করিয়াছ জড়,
রচিতেছে বসি’ পুঁথি বড় বড়,
মাথার উপরে বাড়ি পড়-পড়
তার খোঁজ রাখ কি!
গাঁথিছ ছন্দ দীর্ঘ হ্রস্ব,
মাথা ও মুণ্ড, ছাই ও ভস্ম,
মিলিবে কি তাহে হস্তী অশ্ব,
না মিলে শস্যকণা!
অন্ন জোটে না, কথা জোটে মেলা,
নিশিদিন ধরে’ এ কি ছেলেখেলা,
ভারতীরে ছাড়ি ধর এই বেলা
লক্ষ্মীর উপাসনা!
ওগো ফেলে দাও পুঁথি ও লেখনী,
যা করিতে হয় করহ এখনি,
এত শিখিয়াছ এটুকু শেখনি
কিসে কড়ি আসে দুটো!”
দেখি সে মূরতি সর্ব্বনাশিয়া
কবির পরাণ উঠিল ত্রাসিয়া,
পরিহাস ছলে ঈষৎ হাসিয়া
কহে জুড়ি করপুট,—

“ভয় নাহি করি ও মুখ-নাড়ারে,
লক্ষ্মী সদয় লক্ষ্মীছাড়ারে,
ঘরেতে আছেন নাইক ভাঁড়ারে
এ কথা শুনিবে কেবা!
আমার কপালে বিপরীত ফল,
চপলা লক্ষ্মী মোরে অচপল,
ভারতী না থাকে থির এক পল
এত করি তাঁর সেবা!
তাই ত কপাটে লাগাইয়া খিল
স্বর্গে মর্ত্তে খুঁজিতেছি মিল,
আনমনা যদি হই এক তিল
অমনি সর্ব্বনাশ!”
মনে মনে হাসি মুখ করি ভার
কহে কবিজায়া “পারিনেক আর
ঘর সংসার গেল ছারেখার
সব তা’তে পরিহাস!”
এতেক বলিয়া বাঁকায়ে মুখানি
শিঞ্জিত করি কাঁকন দুখানি
চঞ্চল করে অঞ্চল টানি’
রোষ দুলে যায় চলি।
হেরি সে ভুবন-গরব-দমন
অভিমান-বেগে অধীর গমন,
উচাটন কবি কহিল “অমন
যেয়ো না হৃদয় দলি’!

ধরা নাহি দিলে ধরিব দু’পায়
কি করিতে হবে বল সে উপায়,
ঘর ভরি’ দিব সোনায় রূপায়
বুদ্ধি যোগাও তুমি!
একটুকু ফাঁকা যেখানে যা পাই
তোমারি মুরতি সেখানে চাপাই,
বুদ্ধির চাষ কোনখানে নাই,
সমস্ত মরুভূমি!”
“হয়েছে, হয়েছে, এত ভাল নয়""
হাসিয়া কষিয়া গৃহিণী ভনয়
“যেমন বিনয় তেমনি প্রণয়
আমার কপাল গুণে!
কথার কখনো ঘটেনি অভাব,
যখনি বলেছি পেয়েছি জবাব,
একবার ওগো বাক্য-নবাব
চল দেখি কথা শুনে!
শুভ দিন ক্ষণ দেখ পাঁজি খুলি’,
সঙ্গে করিয়া লহ পুঁথি গুলি,
ক্ষণিকের তরে আলস্য ভুলি’,
চল রাজসভা মাঝে!
আমাদের রাজা গুণীর পালক
মানুষ হইয়া গেল কত লোক,
ঘরে তুমি জমা করিলে শোলোক
লাগিবে কিসের কাজে!”

কবির মাথায় ভাঙ্গি পড়ে বাজ,
ভাবিল “বিপদ দেখিতেছি আজ,
কখনো জানিনে রাজা মহারাজ
কপালে কি জানি আছে!”
মুখে হেসে বলে “এই বই নয়!
আমি বলি আরো কি করিতে হয়।
প্রাণ দিতে পারি, শুধু জাগে ভয়
বিধবা হইবে পাছে!
যেতে যদি হয় দেরিতে কি কাজ!
ত্বরা করে’ তবে নিয়ে এস সাজ!
হেম কুণ্ডল, মণিময় তাজ,
কেয়ুর, কনক হার!
বলে’ দাও মোর সারথীরে ডেকে
ঘোড়া বেছে নেয় ভাল ভাল দেখে’
কিঙ্করগণ সাথে যাবে কে কে
আয়োজন কর তার!”
ব্রাহ্মণী কহে “মুখাগ্রে যার
বাধে না কিছুই, কি চাহে সে আর,
মুখ ছুটাইলে রথাশ্বে আর
না দেখি আবশ্যক!
নানা বেশভুষা হীরা রূপা সোন
এনেছি পাড়ার করি’ উপাসনা,
সাজ করে লও পূরায়ে বাসনা,
রসনা ক্ষান্ত হোক্‌।”

এতেক বলিয়া ত্বরিত চরণ
আনে বেশ বাস নানান্‌ ধরণ,
কবি ভাবে মুখ করি বিবরণ
আজিকে গতিক মন্দ!
গৃহিণী স্বয়ং নিকটে বসিয়া
তুলিল তাহারে মাজিয়া ঘষিয়া,
আপনার হাতে যতনে কসিয়া
পরাইল কটিবন্ধ!
উষ্ণীষ আনি মাথায় চড়ায়,
কণ্ঠী আনিয়া কণ্ঠে জড়ায়,
অঙ্গদ দুটি বাহুতে পরায়,
কুণ্ডল দেয় কানে।
অঙ্গে যতই চাপায় রতন,
কবি বসি থাকে ছবির মতন,
প্রেয়সীর নিজ হাতের যতন
সেও আজি হার মানে!
এই মতে দুই প্রহর ধরিয়া
বেশভূষা সব সমাধা করিয়া,
গৃহিণী নিরখে ঈষৎ সরিয়া
বাঁকায়ে মধুর গ্রীবা!
হেরিয়া কবির গম্ভীর মুখ
হৃদয়ে উপজে মহা কৌতুক,
হাসি’ উঠি’ কহে ধরিয়া চিবুক
আ মরি সেজেছ কিবা!

ধরিল সমুখে আরশি আনিয়া,
কহিল বচন অমিয় ছানিয়া,
“পুরনারীদের পরাণ হানিয়া
ফিরিয়া আসিবে আজি,
তখন দাসীরে ভুলোনা গরবে,
এই উপকার মনে রেখো তবে,
মোরেও এমনি পরাইতে হবে
রতন ভূষণ রাজি!”
কোলের উপরে বসি, বাহু পাশে
বাঁধিয়া কবিরে সোহাগে সহাসে
কপোল রাখিয়া কপোলর পাশে
কানে কানে কথা কয়।
দেখিতে দেখিতে কবির অধরে
হাসি রাশি আর কিছুতে না ধরে,
মুগ্ধ হৃদয় গলিয়া আদরে
ফাটিয়া বাহির হয়।
কহে উচ্ছ্বসি, “কিছু না মানিব,
এমনি মধুর শ্লোক বাখানিব,
রাজভাণ্ডার টানিয়া আনিব
ও রাঙা চরণতলে!”
বলিতে বলিতে বুক উঠে ফুলি’
উষ্ণীবপরা মস্তক তুলি’
পথে বাহিরায় ‘গৃহদ্বার খুলি
দ্রুত রাজগৃহে চলে!

কবির রমণী কুতূহলে ভাসে,
তাড়াতাড়ি উঠি’ বাতায়ন পাশে
উঁকি মারি’ চায়, মনে মনে হাসে,
কালো চোখে আলো নাচে!
কহে মনে মনে বিপুল পুলকে,
“রাজপথ দিয়ে চলে এত লোকে
এমনটি আর পড়িল না চোখে
আমার যেমন আছে!”


এদিকে কবির উৎসাহ ক্রমে
নিমেষে নিমেষে আসিতেছে কমে’
যখন পশিল নৃপ-আশ্রমে
মরিতে পাইলে বাঁচে!
রাজসভাসদ সৈন্য পাহারা
গৃহিণীর মত নহে ত তাহারা
সারি সারি দাড়ি করে দিশাহারা,
হেথা কি আসিতে আছে!
হেসে ভালবেসে দুটো কথা হয়
রাজসভাগৃহ হেন ঠাঁই নয়,
মন্ত্রী হইতে দ্বারী মহাশয়
সবে গভীর মুখ!
মানুষে কেন যে মানুষের প্রতি
ধরি’ আছে হেন যমের মুরতি,

তাই ভাবি কবি না পায় ফুরতি
দমি যায় তার বুক!
বসি মহারাজ মহেন্দ্র রায়
মহোচ্চ গিরি শিখরের প্রায়,
জন-অরণ্য হেরিছে হেলায়
অচল অটল ছবি।
কৃপা নির্ঝর পড়িছে ঝরিয়া
শত শত দেশ সরস করিয়া,
সে মহা মহিমা নয়ন ভরিয়া
চাহিয়া দেখিল কবি।
বিচার সমাধা হল যবে, শেষে
ইঙ্গিত পেয়ে মন্ত্রী-আদেশে
যোড় করপুটে দাঁড়াইল এসে
দেশের প্রধান চর!
অতি সাধুমত আকার প্রকার,
এক তিল নাহি মুখের বিকার,
ব্যবসা যে তাঁর মানুষ-শীকার
নাহি জানে কোন নর!
ব্রত নানামত সতত পালয়ে,
এক কানা কড়ি মূল্য না লয়ে
ধর্ম্মোপদেশ আলয়ে আলয়ে
বিতরিছে যাকে তাকে!

চেরা কটাক্ষ চকে ঠিকরে,
কি ঘটিছে কার, কে কোথা কি করে,
পাতায় পাতায় শিকড়ে শিকড়ে
সন্ধান তার রাখে!
নামাবলী গায়ে বৈষ্ণব রূপে
যখন সে আসি প্রণমিল ভূপে,
মন্ত্রী বাজারে অতি চুপে চুপে
কি করিল নিবেদন!
অমনি আদেশ হইল রাজার
“দেহ এঁরে টাকা পঞ্চ হাজার”
“সাধু, সাধু” কহে সভার মাঝার
যত সভাসদ জন!
পুলক প্রকাশে সবার গাত্রে,
“এ যে দান ইহা যোগ্যপাতে,
দেশের আবাল বনিতা মাত্রে
ইথে না মানিবে দ্বেষ!”
সাধু নুয়ে পড়ে নম্রতা ভরে,
দেখি সভাজন আহা আহা করে,
মন্ত্রীর শুধু জাগিল অধরে
ঈষৎ হাস্য লেশ!
আসে গুটি গুটি বৈয়াকরণ
ধূলিভরা দুটি লইয়া চরণ,
চিহ্ণিত করি রাজাস্তরণ
পবিত্র পদ-পঙ্কে!

ললাটে বিন্দু বিন্দু ঘর্ম্ম,
বলি অঙ্কিত-শিথিল চর্ম্ম,
প্রখর মূর্ত্তি অগ্নিশর্ম্ম,
ছাত্র মরে আতঙ্কে!
কোন দিকে কোন লক্ষ্য না করে’
পড়ি’ গেল শ্লোক বিকট হাঁ করে’
মটর কড়াই মিশায়ে কাঁকরে
চিবাইল যেন দাঁতে!
কেহ তার নাহি বুঝে আগু পিছু,
সবে বসি থাকে মাথা করি নীচু,
রাজা বলে “এঁরে দক্ষিণা কিছু
দাও দক্ষিণ হাতে।”
তার পরে এল গণৎকার,
গণনায় রাজা চমৎকার,
টাকা ঝন্‌ ঝন্‌ ঝনৎকার
বাজায়ে সে গেল চলি’!
আসে এক বুড়া গণ্য মান্য
করপুটে লয়ে দুর্ব্বাধান্য,
রাজা তাঁর প্রতি অতি বদান্য
ভরিয়া দিলেন থলি!
আসে নট ভাট রাজপুরোহিত,
কেহ একা কেহ শিষ্য সহিত,
কারো বা মাথায় পাগ্‌ড়ি লোহিত,
কারো বা হরিৎবর্ণ।

আসে দ্বিজগণ পরমারাধ্য,
কন্যার দায়, পিতার শ্রাদ্ধ,
যার যথামত পায় বরাদ্দ,
রাজা আজি দাতাকর্ণ।
যে যাহার সবে যায় স্বভবনে,
কবি কি করিবে ভাবে মনে মনে,
রাজা দেখে তারে সভাগৃহকোণে
বিপন্ন মুখছবি!
কহে ভূপ “হোথা বসিয়া কে ওই,
এস ত মন্ত্রী সন্ধান লই”
কবি কহি উঠে “আমি কেহ নই
আমি শুধু এক কবি!”
রাজা কহে “বটে! এস এস তবে,
আজিকে কাব্য আলোচনা হবে।”
বসাইলা কাছে মহা গৌরবে
ধরি তার কর দুটি!
মন্ত্রী ভাবিল—যাই এই বেলা,
এখন ত শুরু হবে ছেলেখেলা!-
কহে “মহারাজ, কাজ আছে মেলা,
আদেশ পাইলে উঠি!”
রাজা শুধু মৃদু নাড়িলা হস্ত,
নৃপ ইঙ্গিতে মহা তটস্থ
বাহির হইয়া গেল সমস্ত
সভাস্থ দলবল!-

পাত্র মিত্র অমাত্য আছি,
অর্থী প্রার্থী বাদী প্রতিবাদী,
উচ্চ তুচ্ছ বিবিধ উপাধি
বন্যার যেন জল!


চলি গেল যবে সভ্যসুজন,
মুখোমুখী করি বসিলা দুজন,
রাজা বলে “এবে কাব্যকূজন
আরম্ভ কয় কবি!”
কবি তবে দুই কর যুড়ি বুকে
বাণীবন্দনা করে নতমুখে,
“প্রকাশো জননী নয়ন সমুখে
প্রসন্ন মুখচ্ছবি!
বিমল মানস-সরসবাসিনী
শুক্লবসনা শুভ্রহাসিনী,
বীণাগঞ্জিত মঞ্জুভাষিণী
কমলকুঞ্জাসনা!
তোমারে হৃদয়ে করিয়া আসীন
সুখে গৃহকোণে ধনমানহীন
ক্ষ্যাপার মতন আছি চিরদিন
উদাসীন আনমনা!
চারিদিকে সবে বাঁটিয়া দুনিয়া
আপন অংশ নিতেছে গুণিয়া,

আমি তব স্নেহ বচন শুনিয়া
পেয়েছি স্বরগ সুধা!
সেই মোর ভাল-সেই বহু মানি,
তবু মাঝে মাঝে কেঁদে ওঠে প্রাণী,
সুরের খাদ্যে জান ত মা বাণী
নরের মিটে না ক্ষুধা!
যা হবার হবে, সে কথা ভাবি না,
মাগো, একবার ঝঙ্কারো বীণা,
ধরহ রাগিণী বিশ্ব-প্লাবিনা
অমৃত উৎস ধারা!
যে রাগিণী শুনি নিশি দিনমান
বিপুল হর্ষে দ্রব ভগবান
মলিন মর্ত্ত্যমাঝে বহমান
নিয়ত আত্মহারা!
যে রাগিণী সদা গগন ছাপিয়া
হোমশিখা সম উঠিছে কাঁপিয়া,
অনাদি অসীমে পড়িছে ঝাঁপিয়া
বিশ্বতন্ত্রী হতে।
যে রাগিণী চির জন্ম ধরিয়া
চিত্তকুহরে উঠে কুহরিয়া
অশ্রু হাসিতে জীবন ভরিয়া
ছুটে সহস্র স্রোতে!
কে আছে কোথায়? কে আসে, কে যায়,
নিমেষে প্রকাশে, নিমেষে মিলায়,

বালুকা লইয়া কালের বেলায়
ছায়া আলোকের খেলা!
জগতের যত রাজা মহারাজ
কাল ছিল যারা কোথা তারা আজ,
সকালে ফুটিছে সুখ দুখ লাজ,
টুটিছে সন্ধ্যাবেলা!
শুধু তার মাঝে ধ্বনিতেছে সুর
বিপুল বৃহৎ গভীর মধুর,
চিরদিন তাহে আছে ভরপুর,
মগন গগনতল।
যে জন শুনেছে সে অনাদিধ্বনি
ভাসায়ে দিয়েছে হৃদয়তরণী,
জানে না আপনা জানে না ধরণী,
সংসার কোলাহল!
সে জন পাগল, পরাণ বিকল,
ভবকুল হতে ছিঁড়িয়া শিকল
কেমনে এসেছে ছাড়িয়া সকল
ঠেকেছে চরণে তব!
তোমার অমল কমলগন্ধ
হৃদয়ে ঢালিছে মহা আনন্দ,
অপুর্ব্ব গীত, অলোক ছন্দ
শুনিছে নিত নব!
বাজুক্‌ সে বীণা, মজুক্‌ ধরণী,
বারেকের তরে ভুলাও জননী

কে বড় কে ছোট কে দীন কে ধনী
কেবা আগে কেবা পিছে,
কার জয় হল, কার পরাজয়,
কাহার বৃদ্ধি, কার হল ক্ষয়,
কেবা ভাল, আর কেবা ভাল নয়,
কে উপরে কেবা নীচে!
গাঁথা হয়ে যাক্ এক গীত রবে,
ছোট জগতের ছোট বড় সবে,
মুখে পড়ে’ রবে পদপল্লবে
যেন মালা একখানি!
তুমি মানসের মাঝখানে আসি
দাঁড়াও মধুর মুরতি বিকাশি’,
কুন্দবরণ সুন্দর হাসি
বীণা হাতে বীণাপাণি!
ভাসিয়া চলিবে রবি শশি তারা,
সারি সারি যত মানবের ধারা
অনাদিকালের পান্থ যাহারা
তব সঙ্গীত স্রোতে!
দেখিতে পাইব ব্যামে মহাকাল
ছন্দে ছন্দে বাজাইছে তাল,
দশ দিক্‌বধু খুলি কেশজাল
নাচে দশ দিক্‌ হতে!”

এতেক বলিয়া ক্ষণপরে কবি
করুণ কথায় প্রকাশিল ছবি
পুণ্যকাহিনী রঘুকুলরবি
রাঘবের ইতিহাস।
অসহ দুঃখ সহি নিরবধি
কেমন জনম গিয়েছে দগধি’,
জীবনের শেষ দিবস অবধি
অসীম নিরাশ্বাস!
কহিল, বারেক ভাবি’ দেখ মনে
সেই একদিন কেটেছে কেমনে
যেদিন মলিন বাকল বসনে
চলিলা বনের পথে,
ভাই লক্ষ্মণ বয়স নবীন,
স্নান ছায়াসম বিষাদ-বিলীন,
নববধূ সীতা আভরণহীন
উঠিলা বিদায় রথে।
রাজপুরী মাঝে উঠে হাহাকার,
প্রজা কাঁদিতেছে পথে সারেসার,
এমন বজ্র কখনো কি আর
পড়েছে এমন ঘরে?
অভিষেক হবে, উৎসবে তার
আনন্দময় ছিল চারিধার,
মঙ্গলদীপ নিবিয়া আঁধার
শুধু নিমেষের ঝড়ে।

আর এক দিন ভেবে দেখ মনে
যে দিন শ্রীরাম লয়ে লক্ষ্মণে
ফিরিয়া নিভৃত কুটীর ভবনে
দেখিলা জানকী নাহি,—
জানকী জানকী আর্ত্ত রোদনে
ডাকিয়া ফিরিলা কাননে কাননে,
মহা অরণ্য আঁধার আননে
রহিল নীরবে চাহি।
তার পরে দেখ শেষ কোথা এর,—
ভেবে দেখ কথা সেই দিবসের;
এত বিষাদের এত বিরহের
এত সাধনের ধন,—
সেই সীতাদেবী রাজসভামাঝে
বিদায় বিনয়ে নমি’ রঘুরাজে,
বিধা ধরাতলে অভিমানে লাজে
হইলা অদর্শন।
সে সকল দিন সেও চলে যায়,
সে অসহ শোক, চিহ্ন কোথায়,
যায় নি ত এঁকে ধরণীর গায়ে
অসীম দগ্ধ রেখা!
দ্বিধা ধরাভূমি জুড়েছে আবার,
দণ্ডক বনে ফুটে ফুলভার,
সরযূর কূলে তুলে তৃণসার
প্রফুল্ল শ্যাম-লেখা।

শুধু সে দিনের একখানি সুর
চির দিন ধরে বহু বহু দূর .
কাঁদিয়া হৃদয় করিছে বিধুর
মধুর করুণ তানে;
সে মহাপ্রাণের মাঝখানটিতে
যে মহা রাগিণী আছিল ধ্বনিতে
আজিও সে গীত মহা সঙ্গীতে
বাজে মানবের কানে!
তার পরে কবি কহিল সে কথা,
কুরু পাণ্ডব সমর-বারতা;—
গৃহবিবাদের ঘোর মত্ততা
ব্যাপিল সর্ব্ব দেশ,
দুইটি যমজ তরু পাশাপাশি,
ঘর্ষণে জলে হুতাশন রাশি,
মহা দাবানল ফেলে শেষে গ্রাসি
অরণ্য-পরিবেশ!
এক গিরি হতে দুই স্রোত পারা
দুইটি শীর্ণ বিদ্বেষধারা
সরীসৃপগতি মিলিল তাহারা
নিষ্ঠুর অভিমানে-
দেখিতে দেখিতে হল উপনীত
ভারতের যত ক্ষত্র শোণিত,
ত্রাসিত ধরণী করিল ধ্বনিত
প্রলয়-বন্যা-গানে!

দেখিতে দেখিতে ডুবে গেল কূল,
আত্ম ও পর হয়ে গেল ভুল,
গৃহবন্ধন করি নির্ম্মূল
ছুটিল রক্তধারা,
ফেনায়ে উঠিল মরণাম্বুধি,
বিশ্ব রহিল নিশ্বাস রুধি’,
কাঁপিল গগন শত আঁখি মুদি’
নিবায়ে সূর্য্য তারা!
সমর-বন্যা যবে অবসান
সোনার ভারত বিপুল শ্মশান,
রাজগৃহ যত ভূতল-শয়ান
পড়ে আছে ঠাঁই ঠাঁই,—
ভীষণা শান্তি রক্ত নয়নে
বসিয়া শোণিত-পঙ্কশয়নে,
ধরা পানে চাহি আনত বয়নে
মুখেতে বচন নাই।
বহু দিন পরে ঘুচিয়াছে খেদ,
মরণে মিটেছে সব বিচ্ছেদ,
সমাধা যজ্ঞ মহা নরমেধ
বিদ্বেষ-হুতাশনে!
সকল কামনা করিয়া পূর্ণ,
সকল দম্ভ করিয়া চূর্ণ,
পাঁচ ভাই গিয়া বসিলা শূন্য
স্বর্ণ-সিংহাসনে!

স্তব্ধ প্রাসাদ বিষাদ-আঁধার,
শ্মশান হইতে আসে হাহাকার,
রাজপুর-বধূ যত অনাথার
মর্ম্ম-বিদার রব!
“জয় জয় জয় পাণ্ডুতনয়”
সারি সারি দ্বারী দাঁড়াইয়া কয়,
পরিহাস বলে’ আজি মনে হয়,
মিছে মনে হয় সব!
কালি যে ভারত সারা দিন ধরি’
অট্ট গরজে অম্বর ভরি’
রাজার রক্তে খেলেছিল হোরি
ছাড়ি কুলভয় লাজে
পরদিনে চিতাভস্ম মাখিয়া
সন্ন্যাসী বেশে অঙ্গ ঢাকিয়া
বসি একাকিনী শোকার্ত্ত হিয়া
শূন্য শ্মশান মাঝে;
কুরু পাণ্ডব মুছে গেছে সব,
সে রণরঙ্গ হয়েছে নীরব,
সে চিত-বহ্ণি অতি ভৈরব
ভস্মও নাহি তার;
যে ভূমি লইয়া এত হানাহানি
সে আজি কাহার তাহাও না জানি,
কোথা ছিল রাজা, কোথা রাজধানী
চিহ্ণ নাহিক আর!

তবু কোথা হতে আসিছে সে স্বর,—
যেন সে অমর সমর সাগর
গ্রহণ করেছে নব কলেবর
একটি বিরাট গানে;
বিজয়ের শেষে সে মহা প্রয়াণ
সফল আশার বিষাদ মহান,
উদাস শান্তি করিতেছে দান
চির-মানবের প্রাণে!
হায়, এ ধরায় কত অনন্ত
বরষে বরষে শীত বসন্ত
সুখে দুখে ভরি দিক্‌ দিগন্ত
হাসিয়া গিয়াছে ভাসি;
এমনি বরষা আজিকার মত
কত দিন কত হয়ে গেছে গত,
নব মেঘভারে গগন আনত
ফেলেছে অশ্রুরাশি!
যুগে যুগে লোক গিয়েছে এসেছে,
দুখীরা কেঁদেছে, সুখীরা হেসেছে,
প্রেমিক যে জন ভাল সে বেসেছে
আজি আমাদেরি মত;
তারা গেছে শুধু তাহাদের গান
দু হাতে ছড়ায়ে করে গেছে দান,
দেশে দেশে, তার নাহি পরিমাণ,
ভেসে ভেসে যায় কত!

শ্যামলা বিপুলা এ ধরার পানে
চেয়ে দেখি আমি মুগ্ধ নয়ানে;
সমস্ত প্রাণে কেন যে কে জানে
ভরে আসে আঁখি জল,
বহু মানবের প্রেম দিয়ে ঢাকা,
বহু দিবসের সুখে দুখে আঁকা,
লক্ষ যুগের সঙ্গীতে মাখা
সুন্দর ধরাতল!
এ ধরার মাঝে তুলিয়া নিনাদ
চাহি নে করিতে বাদ প্রতিবাদ,
যে ক’ দিন আছি মানসের সাধ
মিটাব আপন মনে;
যার যাহা আছে তার থাক্‌ তাই,
কারো অধিকারে যেতে নাহি চাই,
শান্তিতে যদি থাকিবারে পাই
একটি নিভৃত কোণে!
শুধু বাঁশিখানি হাতে দাও তুলি
বাজাই বসিয়া প্রাণমন খুলি’,
পুষ্পের মত সঙ্গীতগুলি
ফুটাই আকাশ ভালে।
অন্তর হতে আহরি বচন
আনন্দলোক করি বিরচন,
গীতরসধারা করি সিঞ্চন
সংসার-ধূলিজালে!

অতি দুর্গম সৃষ্টি-শিখরে
অসীম কালের মহা কন্দরে
সতত বিশ্ব নির্ঝর ঝরে
ঝর্ঝর সঙ্গীতে,
স্বর-তরঙ্গ যত গ্রহ তারা
ছুটিছে শূন্যে উদ্দেশহারা,—
সেথা হতে টানি লব গীতধারা
ছোট এই বাঁশরীতে।
ধরণীর শ্যাম করপুটখানি
ভরি’ দিব আমি সেই গীত আনি,
বাতাসে মিশায়ে দিব এক বাণী
মধুর অর্থভরা।
নবীন আষাঢ়ে রচি’ নব মায়া
এঁকে দিয়ে যাব ঘনতর ছায়া,
করে’ দিয়ে যাব বসন্তকারী
বাসন্তীবাস পরা।
ধরণীর তলে, গগনের গায়,
সাগরের জলে, অরণ্য ছায়
আরেকটুখানি নবীন আভায়
রঙীন্ করিয়া দিব।
সংসার মাঝে দুয়েকটি সুর
রেখে দিয়ে যাব করিয়া মধুর,
দুয়েকটি কাঁটা করি দিব দূর
তার পরে ছুটি নিব!

সুখহাসি আরো হবে উজ্জ্বল,
সুন্দর হবে নয়নের জল,
স্নেহ-সুধামাখা বাসগৃহতল
আরো আপনার হবে!
প্রেয়সী নারী নয়নে অধরে
আরেকটু মধু দিয়ে যাব ভরে’,
আরেকটু স্নেহ শিশুমুখ পরে
শিশিরের মত র’বে!
না পারে বুঝাতে আপনি না বুঝে
মানুষ ফিরিছে কথা খুঁজে খুঁজে,
কোকিল যেমন পঞ্চমে কূজে
মাগিছে তেমনি সুর;
কিছু ঘুচাইব সেই ব্যাকুলতা,
কিছু মিটাইব প্রকাশের ব্যথা,
বিদায়ের আগে দু চারিটা কথা
রেখে যাব সুমধুর!
খাক হৃদাসনে জননী ভারতী,
তোমারি চরণে প্রাণের আরতি,
চাহিনা চাহিতে আর কারো প্রতি,
রাখি না কাহারো আশা!
কত সুখ ছিল হয়ে গেছে দুখ,
কত বান্ধব হয়েছে বিমুখ,
ম্লান হয়ে গেছে কত উৎসুক
উন্মুখ ভালবাসা!

শুধু ও চরণ হৃদয়ে বিরাজে,
শুধু ওই বীণা চিরদিন বাজে,
স্নেহসুরে ডাকে অন্তর মাঝে
—আয় রে বৎস আয়,—
ফেলে রেখে আয় হাসি ক্রন্দন,
ছিঁড়ে আয় যত মিছে বন্ধন,
হেথা ছায়া আছে চির নন্দন
চির বসন্ত বায়!-
সেই ভালো মাগো, যাক্ যাহা যায়,
জন্মের মত বরিনু তোমায়,
কমল গন্ধ কোমল দু’পায়
বার বার নমো নমঃ!-
এত বলি কবি থামাইল গান,
বসিয়া রহিল মুগ্ধ নয়ান,
বাজিতে লাগিল হৃদয় পরাণ
বীণা ঝঙ্কার সম!
পুলকিত রাজা, আঁখি ছলছল,
আসন ছাড়িয়া নামিলা ভূতল,
দু বাহু বাড়ায়ে পরাণ উতল
কবিরে লইলা বুকে’
কহিলা, ধন্য, কবিগো, ধন্য,
আনন্দে মন সমাচ্ছন্ন
তোমায় কি আমি কহিব অন্য,
চিরদিন থাক সুখে!

ভাবিয়া না পাই কি দিব তোমারে,
করি পরিতোষ কোন্ উপহারে,
যাহা কিছু আছে রাজভাণ্ডারে
সব দিতে পারি আনি!-

প্রেমোচ্ছ্বসিত আনন্দ জলে
ভরি দুনয়ন কবি তাঁরে বলে,—
কন্ঠ হইতে দেহ মোর গলে
ওই ফুলমালা খানি!-


মালা বাঁধি কেশে কবি যায় পথে,
কেহ শিবিকায়, কেহ ধায় রথে,
নানাদিকে লোক যায় নানা মতে
কাজের অন্বেষণে;
কবি নিজ মনে ফিরিছে লুব্ধ,
যেন সে তাহার নয়ন মুগ্ধ
কল্পধেনুর অমৃত দুগ্ধ
দোহন করিছে মনে!
কবির রমণী বাঁধি কেশপাশ,
সন্ধ্যার মত পরি’ রাঙা বাস,
বসি’ একাকিনী বাতায়ন পাশ,
সুখ হাস মুখে ফুটে।

কপোতের দল চারিদিকে ঘিরে
নাচিয়া ডাকিয়া বেড়াইছে ফিরে,
যবের কণিকা তুলিয়া সে ধীরে
দিতেছে চঞ্চুপুটে!
অঙ্গুলি তার চলিছে যেমন
কত কি যে কথা ভাবিতেছে মন,
হেন কালে পথে ফেলিয়া নয়ন
সহসা কবিরে হেরি’
বাহু খানি নাড়ি’ মৃদু ঝিনি ঝিনি
বাজাইয়া দিল কর-কিঙ্কিণী,
হাসিজালখানি অতুলহাসিনী
ফেলিলা কবিরে ঘেরি’।
কবির চিত্ত উঠে উল্লাসি’
অতি সত্বর সম্মুখে আসি’
কহে কৌতুকে মৃদু মৃদু হাসি’
—দেখ কি এনেছি বালা!
নানা লোকে নানা পেয়েছে রতন,
আমি আনিয়াছি করিয়া যতন
তোমার কণ্ঠে দেবার মতন
রাজকণ্ঠের মালা!-
এত বলি মালা শির হতে খুলি’
প্রিয়ার গলায় দিতে গেল তুলি’,
কবি নারী নোষে কর দিল ঠেলি’
ফিরায়ে রহিল মুখ!

মিছে ছল করি’ মুখে করে রাগ,
মনে মনে তার জাগিছে সোহাগ,
গরবে ভরিয়া উঠে অনুরাগ,
হৃদয়ে উথলে সুখ।
কবি ভাবে, বিধি অপ্রসন্ন,
বিপদ আজিকে হেরি আসন্ন,
বসি থাকে মুখ করি বিষণ্ন,
শূন্য নয়ন মেলি!-
কবির ললনা আধ খানি বেঁকে,
চোরা কটাক্ষে চাহে থেকে থেকে,
পতির মুখের ভাবখানা দেখে’
মুখের বসন ফেলি’
উচ্চ কণ্ঠে উঠিল হাসিয়া,
তুচ্ছ ছলনা গেল সে ভাসিয়া,
চকিতে সরিয়া নিকটে আসিয়া
পড়িল তাহার বুকে,—
সেথায় লুকায়ে হাসিয়া কাঁদিয়া,
কবির কন্ঠ বাহুতে বাঁধিয়া,
শতবার করি আপনি সাধিয়া
চুম্বিল তার মুখে!
বিস্মিত কবি বিহ্বল প্রায়;—
আনন্দে কথা খুঁজিয়া না পায়;—
মালা খানি লয়ে আপন গলায়
আদরে",রবীন্দ্রনাথ ঠাকুর ,মাত্রাবৃত্ত,https://bn.m.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AA%E0%A7%81%E0%A6%B0%E0%A6%B8%E0%A7%8D%E0%A6%95%E0%A6%BE%E0%A6%B0,,,
বধূ,"বেলা যে পড়ে এল,     জলকে চল্‌!""--

    পুরানো সেই সুরে         কে যেন ডাকে দূরে,

      কোথা সে ছায়া সখী,      কোথা সে জল!

      কোথা সে বাঁধা ঘাট,      অশথ-তল!

    ছিলাম আনমনে       একেলা গৃহকোণে,

      কে যেন ডাকিল রে    ""জলকে চল্‌""।

      কলসী লয়ে কাঁখে     পথ সে বাঁকা,

    বামেতে মাঠ শুধু            সদাই করে ধুধু,

      ডাহিনে বাঁশবন       হেলায়ে শাখা।

    দিঘির কালো জলে          সাঁঝের আলো ঝলে,

      দু ধারে ঘন বন        ছায়ায় ঢাকা।

    গভীর থির নীরে           ভাসিয়া যাই ধীরে,

      পিক কুহরে তীরে       অমিয়-মাখা।

    পথে আসিতে ফিরে,         আঁধার তরুশিরে

      সহসা দেখি চাঁদ     আকাশে আঁকা।

      অশথ উঠিয়াছে    প্রাচীর টুটি,

        সেখানে ছুটিতাম    সকালে উঠি।

শরতে ধরাতলে     শিশিরে ঝলমল,

      করবী থোলো থোলো    রয়েছে ফুটি।

    প্রাচীর বেয়ে বেয়ে      সবুজে ফেলে ছেয়ে

      বেগুনি-ফুলে-ভরা   লতিকা দুটি।

    ফাটলে দিয়ে আঁখি     আড়ালে বসে থাকি,

      আঁচল পদতলে   পড়েছে লুটি।

      মাঠের পরে মাঠ,   মাঠের শেষে

      সুদূর গ্রামখানি    আকাশে মেশে।

    এ ধারে পুরাতন     শ্যামল তালবন

      সঘন সারি দিয়ে    দাঁড়ায় ঘেঁষে।

    বাঁধের জলরেখা      ঝলসে যায় দেখা,

      জটলা করে তীরে    রাখাল এসে।

    চলেছে পথখানি       কোথায় নাহি জানি,

      কে জানে কত শত     নূতন দেশে।

      হায় রে রাজধানী     পাষাণ-কায়া!

    বিরাট মুঠিতলে       চাপিছে দৃঢ়বলে,

      ব্যাকুল বালিকারে    নাহিকো মায়া!

    কোথা সে খোলা মাঠ,      উদার পথঘাট,

      পাখির গান কই,    বনের ছায়া!

      কে যেন চারি দিকে     দাঁড়িয়ে আছে,

      খুলিতে নারি মন     শুনিবে পাছে।

    হেথায় বৃথা কাঁদা,        দেয়ালে পেয়ে বাধা

      কাঁদন ফিরে আসে     আপন-কাছে।

      আমার আঁখিজল       কেহ না বোঝে,

      অবাক্‌ হয়ে সবে      কারণ খোঁজে।

    ""কিছুতে নাহি তোষ,     এ তো বিষম দোষ

      গ্রাম্য বালিকার       স্বভাব ও যে।

স্বজন প্রতিবেশী       এত যে মেশামেশি,

      ও কেন কোণে বসে    নয়ন বোজে?""

      কেহ বা দেখে মুখ    কেহ বা দেহ;

      কেহ বা ভালো বলে,    বলে না কেহ।

    ফুলের মালাগাছি       বিকাতে আসিয়াছি,

      পরখ করে সবে,   করে না স্নেহ।

      সবার মাঝে আমি     ফিরি একেলা।

      কেমন করে কাটে     সারাটা বেলা!

    ইঁটের 'পরে ইঁট,        মাঝে মানুষ-কীট--

      নাইকো ভালোবাসা,     নাইকো খেলা।

      কোথায় আছ তুমি    কোথায় মা গো,

      কেমনে ভুলে তুই    আছিস হাঁগো।

    উঠিলে নব শশী,       ছাদের 'পরে বসি

      আর কি রূপকথা     বলিবি না গো!

    হৃদয়বেদনায়              শূন্য বিছানায়

      বুঝি মা, আঁখিজলে     রজনী জাগো,

    কুসুম তুলি লয়ে           প্রভাতে শিবালয়ে

      প্রবাসী তনয়ার     কুশল মাগো।

      হেথাও ওঠে চাঁদ    ছাদের পারে,

      প্রবেশ মাগে আলো     ঘরের দ্বারে।

    আমারে খুঁজিতে সে         ফিরিছে দেশে দেশে,

      যেন সে ভালোবেসে     চাহে আমারে।

      নিমেষতরে তাই     আপনা ভুলি

      ব্যাকুল ছুটে যাই      দুয়ার খুলি।

    অমনি চারি ধারে         নয়ন উঁকি মারে,

      শাসন ছুটে আসে      ঝটিকা তুলি।

দেবে না ভালোবাসা,      দেবে না আলো।

      সদাই মনে হয়          আঁধার ছায়াময়

    দিঘির সেই জল    শীতল কালো,

      তাহারি কোলে গিয়ে     মরণ ভালো।

    ডাক্‌ লো ডাক্‌ তোরা,   বল্‌ লো বল্‌--

      ""বেলা যে পড়ে এল,  জলকে চল্‌।""

    কবে পড়িবে বেলা,    ফুরাবে সব খেলা,

      নিবাবে সব জ্বালা     শীতল জল

",রবীন্দ্রনাথ ঠাকুর ,মাত্রাবৃত্ত,https://www.tagoreweb.in/Verses/manasi-6/bodhu-1882,,,
চরকার গান,"ভোমরায় গান গায় চরকায়, শোন ভাই!
খেই নাও, পাঁজা দাও, আমরাও গান গাই।
ঘর-বার করবার দরকার নেই আর,
মন দাও চরকায় আপনার আপনার!
চরকার ঘর্ঘর পড়শীর ঘর-ঘর।
ঘর-ঘর ক্ষীর-সর, -আপনায় নির্ভর!
পড়শীর কন্ঠে জাগল সাড়া,
দাঁড়া আপনার পায়ে দাঁড়া।

ঝর কায় ঝুর ঝুর ফুর ফুর বইছে!
চরকার বুলবুল কোন বোল কইছে?
কোন ধন দরকার চরকার আজ গো?
ঝিউড়ির খেই আর বউড়ির পাঁজ গো!
চরকার ঘর্ঘর পল্লীর ঘর-ঘর।
ঘর-ঘর ঘির দীপ, -আপনায় নির্ভর!
পল্লীর উল্লাস জাগল সাড়া,
দাঁড়া আপনার পায়ে দাঁড়া!

আর নয় আইটাই ঢিস-ঢিস দিন-ভর,
শোন বিশকর্মার বিস্ময়-মন্তর!
চরকার চর্যায় সন্তোষ মনটায়,
রোজগার রোজদিন ঘন্টায় ঘন্টায়!
চরকার ঘর্ঘর বস্তির ঘর-ঘর।
ঘর-ঘর মঙ্গল, -আপনায় নির্ভর!
বন্দর-পত্তন হঞ্জে সাড়া,
দাঁড়া আপনার পায়ে দাঁড়া!

চরকায় সম্পদ, চরকায় অন্ন,
বাংলার চরকায় ঝলকায় স্বর্ণ!
বাংলার মসলিন বোগদাদ রোম চীন
কাঞ্চন-তৌলেই কিনতেন একদিন।
চরকার ঘর্ঘর শ্রেষ্ঠীর ঘর-ঘর।
ঘর-ঘর সম্পদ, -আপনায় নির্ভর!
সুপ্তের রাজ্যে দৈবের সাড়া,
দাঁড়া আপনার পায়ে দাঁড়া!

চরকাই লজ্জার সজ্জার বস্ত্র।
চরকাই দৈনের সংসার-অস্ত্র।
চরকাই সন্তান চরকাই সম্মান।
চরকায় দুঃখীর দুঃখের শেষ ত্রাণ।
চরকার ঘর্ঘর বঙ্গের ঘর-ঘর।
ঘর-ঘর সমভ্রম, -আপনায় নির্ভর!
প্রত্যাশ ছাড়বার জাগল সাড়া,
দাঁড়া আপনার পায়ে দাঁড়া!

ফুরসুৎ সার্থক করবার ভেলকি!
উসখুস হাত! বিশকর্মার খেল কি!
তন্দ্রার হুদ্দোয় একলার দোকলা!
চরকাই একজাই পায়সার টোকলা।
চরকার ঘর্ঘর হিন্দের ঘর-ঘর।
ঘর-ঘর হিকমৎ, -আপনায় নির্ভর!
লাখ লাখ চিত্তে জাগল সাড়া,
দাঁড়া আপনার পায়ে দাঁড়া!

নিঃস্বের মূলধন রিক্তের সঞ্চয়,
বঙ্গের স্বস্তিক চরকার গাও জয়!
চরকায় দৌলত! চরকায় ইজ্জৎ!
চরকায় উজ্জ্বল লক্ষীর ইজ্জৎ!
চরকার ঘর্ঘর গৌড়ের ঘর-ঘর।
ঘর-ঘর গৌরব, -আপনায় নির্ভর!
গঙ্গায় মেঘনায় তিস্তায় সাড়া,
দাঁড়া আপনার পায়ে দাঁড়া!

চন্দ্রের চরকায় জ্যোৎস্নার সৃষ্টি!
সূর্যের কাটনায় কাঞ্চন বৃষ্টি!
ইন্দ্রের চরকায় মেঘ জল থান থান।
হিন্দের চরকায় ইজ্জৎ সম্মান!
চরকার দৌলত! ইজ্জৎ ঘর-ঘর।
ঘর-ঘর হিম্মৎ, -আপনায় নির্ভর!
গুজরাট-পাঞ্জাব-বাংলায় সাড়া,
দাঁড়া আপনার পায়ে দাঁড়া

",সত্যেন্দ্রনাথ দত্ত ,মাত্রাবৃত্ত,"https://banglashikha.com/poet/satyendranath-dutta-poems/page/2/#:~:text=Chorkar%20Gaan%20(%E0%A6%9A%E0%A6%B0%E0%A6%95%E0%A6%BE%E0%A6%B0%20%E0%A6%97%E0%A6%BE%E0%A6%A8)%20~%20%E0%A6%B8%E0%A6%A4%E0%A7%8D%E0%A6%AF%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5%20%E0%A6%A6%E0%A6%A4%E0%A7%8D%E0%A6%A4%20(Satyendranath%20Dutta)&text=%E0%A6%95%E0%A6%AC%E0%A6%BF%20%E0%A6%B8%E0%A6%A4%E0%A7%8D%E0%A6%AF%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5%20%E0%A6%A6%E0%A6%A4%E0%A7%8D%E0%A6%A4%20(Satyendranath%20Dutta,%E0%A6%AA%E0%A6%BE%E0%A6%81%E0%A6%9C%E0%A6%BE%20%E0%A6%A6%E0%A6%BE%E0%A6%93%2C%20%E0%A6%86%E0%A6%AE%E0%A6%B0%E0%A6%BE%E0%A6%93%20%E0%A6%97%E0%A6%BE%E0%A6%A8%20%E0%A6%97%E0%A6%BE%E0%A6%87%E0%A5%A4",,,
যক্ষের নিবেদন ,"পিঙ্গল বিহ্বল ব্যথিত নভতল, কইগো কই মেঘ উদয় হও,

সন্ধ্যার তন্দ্রার মূরতি ধরি' আজ মন্দ্র-মন্থর বচন কও;

সূর্যের রক্তিম নয়নে তুমি মেঘ! দাও হে কজ্জল পাড়াও ঘুম,

বৃষ্টির চুম্বন বিথারি' চলে যাও---অঙ্গে হর্ষের পড়ুক ধূম।

বৃক্ষের গর্ভেই রয়েছে আজো যেই---আজ নিবাস যার গোপনলোক,

সেইসব পল্লব সহসা ফুটিবার হৃষ্ট চেষ্টায় কুসুম হোক্;

গ্রীষ্মের হোক শেষ, ভরিয়া সানুদেশ স্নিগ্ধ গম্ভীর উঠুক তান,

যক্ষের দুঃখের করহ অবসান, যক্ষ কান্তার জুড়াও প্রাণ।

শৈলের পইঠায় দাঁড়ায়ে আজি হায় প্রাণ উধাও ধায় প্রিয়ার পাশ,

মূর্ছার মন্তর ভরিছে চরাচর, ছায় নিখিল কার আকুল শ্বাস!

ভরপুর অশ্রুর বেদনা ভারাতুর মৌন কোন সুর বাজায় মন,

বক্ষের পঞ্জর হারায় কলেবর, চক্ষে দুঃখের নীলাঞ্জন!

রাত্রির উৎসব জাগালে দীবসেই, তাই তো তন্দ্রায় ভুবন ছায়

রাত্রির গুণ সব দিনেরে দিলে দান, তাই তো বিচ্ছেদ দ্বিগুণ, হায়;

ইন্দ্রের দক্ষিণ বাহু সে তুমি দেব! পূজ্য! লও মোর পূজার ফুল,

পুষ্কর বংশের চূড়া সে তুমি মেঘ! বন্ধু! দৈবের ঘুচাও ভুল!

নিষ্ঠুর যক্ষেশ, নাহিক কৃপা লেশ, রাজ্যে আর তার বিচার নেই

আজ্ঞার লঙ্ঘন করিল একজন, শাস্তি ভুঞ্জান্ দুজনকেই!

হায় মোর কান্তার ছিল না অপরাধ, মিথ্যা সয় সেই কতই ক্লেশ,

দুর্ভর বিচ্ছেদ অবলা বুকে বয়, পাংশু কুন্তল, মলিন বেশ।

বন্ধুর মুখ চাও, সখা হে সখা যাও, দুঃখ দুস্তর তরাও ভাই

কল্যাণ-সংবাদ কহিয়ো কানে তার, হায়, বিলম্বের সময় নাই;

বৃন্তের বন্ধন আশাতে বাঁচে মন, হায় গো, বল্ তার কতই আর?

বিচ্ছেহ-গ্রীষ্মের তপেতে সে শুকায়, যাও হে দাও তাহে সলিল্-ধার।

নির্মল হোক পথ,---শুভ ও নিরাপদ, দুর-সুদুর্গম নিকট হোক্,

হ্রদ, নদ, নির্ঝর, নগরী মনোহর, সৌধ সুন্দর জুড়াক চোখ;

চঞ্চল খঞ্জন-নয়না নারীগণ বর্ষামঙ্গল করুক্ গান,

বর্ষার সৌরভ, বলাকা কলরব, নিত্য উৎসব ভরুক্ প্রাণ্!

পুষ্পের তৃষ্ণার করহ অবসান, হোক বিনিঃশেষ যূথীর ক্লেশ,

বর্ষায় হায় মেঘ! প্রবাসে নাই সুখ,---হায় গো নাই নাই সুখের লেশ,

যাও ভাই একবার মুছাতে আঁখি তার, প্রাণ বাঁচাও মেঘ! সদয় হও;

""বিদ্যুৎ-বিচ্ছেদ জীবনে না ঘটুক"", বন্ধু! বন্ধুর আশিষ্ লও।।

::",সত্যেন্দ্রনাথ দত্ত ,মাত্রাবৃত্ত,,,,
গীতবিতান ,"গহন কুসুমকুঞ্জ-মাঝে

মৃদুল মধুর বংশি বাজে,

বিসরি ত্রাস-লোকলাজে

সজনি, আও আও লো।

অঙ্গে চারু নীল বাস,

হৃদয়ে প্রণয়কুসুমরাশ,

হরিণনেত্রে বিমল হাস,

কুঞ্জবনমে আও লো॥

ঢালে কুসুম সুরভভার,

ঢালে বিহগ সুরবসার,

ঢালে ইন্দু অমৃতধার

বিমল রজত ভাতি রে।

মন্দ মন্দ ভৃঙ্গ গুঞ্জে,

অযুত কুসুম কুঞ্জে কুঞ্জে,

ফুটল সজনি, পুঞ্জে পুঞ্জে

বকুল যূথি জাতি রে॥

দেখ সজনি, শ্যামরায়

নয়নে প্রেম উথল যায়,

মধুর বদন অমৃতসদন

চন্দ্রমায় নিন্দিছে।

আও আও সজনিবৃন্দ,

হেরব সখি শ্রীগোবিন্দ

শ্যামকো পদারবিন্দ

ভানুসিংহ বন্দিছে॥

",রবীন্দ্রনাথ ঠাকুর ,মাত্রাবৃত্ত,https://www.tagoreweb.in/Songs/bhausingha-thakurer-podabali-gitabitan-512/gahan-kusum-kunja-majhe-9153,,,
স্ফুলিঙ্গ,"সবিতার জ্যোতির্মন্ত্র
       সাবিত্রী তাহারই নাম জানি।
সর্বলোকে আপনারে মুক্তি দাও
      —এই তার বাণী।

 

  
 

সাত বর্ণ মিলে যথা
       দেখা দেয় এক শুভ্র জ্যোতি
সব বর্ণ মিলে হোক
       ভারতের শক্তির সংহতি।
 

সীমাশূন্য মহাকাশে
       দৃপ্তবেগে চন্দ্র সূর্য তারা
যে প্রদীপ্ত শক্তি নিয়ে
       যুগে যুগে চলে তন্দ্রাহারা,
মানবের ইতিবৃত্তে
       সেই দীপ্তি লয়ে, নরোত্তম,
তোমরা চলেছ নিত্য
       মৃত্যুরে করিয়া অতিক্রম।

 



সুনিবিড় শ্যামলতা
       উঠিয়াছে জেগে
ধরণীর বনতলে
       গগনের মেঘে।",রবীন্দ্রনাথ ঠাকুর ,অক্ষরবৃত্ত,https://rabindra-rachanabali.nltr.org/print/13122,,,
প্রত্যাশা ,"সকলে আমার কাছে যত কিছু চায়

সকলেরে আমি তাহা পেরেছি কি দিতে!

আমি কি দিই নি ফাঁকি কত জনে হায়,

রেখেছি কত-না ঋণ এই পৃথিবীতে।

আমি তবে কেন বকি সহস্র প্রলাপ,

সকলের কাছে চাই ভিক্ষা কুড়াইতে!

এক তিল না পাইলে দিই অভিশাপ,

অমনি কেন রে বসি কাতরে কাঁদিতে!

হা ঈশ্বর, আমি কিছু চাহি নাকো আর,

ঘুচাও আমার এই ভিক্ষার বাসনা।

মাথায় বহিয়া লয়ে চির ঋণভার

""পাইনি'  ""পাইনি' বলে আর কাঁদিব না।

তোমারেও মাগিব না, অলস কাঁদনি--

আপনারে দিলে তুমি আসিবে আপনি।

 

",রবীন্দ্রনাথ ঠাকুর ,অক্ষরবৃত্ত,https://kobitacocktail.com/rabindranath/%E0%A6%95%E0%A6%AC%E0%A6%BF%E0%A6%A4%E0%A6%BE/%E0%A6%95%E0%A7%9C%E0%A6%BF-%E0%A6%93-%E0%A6%95%E0%A7%8B%E0%A6%AE%E0%A6%B2/%E0%A6%AA%E0%A7%8D%E0%A6%B0%E0%A6%A4%E0%A7%8D%E0%A6%AF%E0%A6%BE%E0%A6%B6%E0%A6%BE/,,,
প্রথম সর্গ,"সম্মুখ সমরে পড়ি, বীর-চূড়ামণি

বীরবাহু, চলি যবে গেলা যমপুরে

অকালে, কহ, হে দেবি অমৃতভাষিণি,

কোন্ বীরবরে বরি সেনাপতি-পদে,

পাঠাইলা রণে পুনঃ রক্ষঃকুলনিধি

রাঘবারি? কি কৌশলে, রাক্ষসভরসা

ইন্দ্রজিৎ মেঘনাদে — অজেয় জগতে —

ঊর্মিলাবিলাসী নাশি, ইন্দ্রে নিঃশঙ্কিলা?

বন্দি চরণারবিন্দ, অতি মন্দমতি

আমি, ডাকি আবার তোমায়, শ্বেতভুজে

ভারতি! যেমতি, মাতঃ, বসিলা আসিয়া,

বাল্মীকির রসনায় (পদ্মাসনে যেন)

যবে খরতর শরে, গহন কাননে,

ক্রৌঞ্চবধূ সহ ক্রৌঞ্চে নিষাদ বিঁধিলা,

তেমতি দাসেরে, আসি, দয়া কর, সতি।

কে জানে মহিমা তব এ ভবমণ্ডলে?

নরাধম আছিল যে নর নরকুলে

চৌর্যে রত, হইল সে তোমার প্রসাদে,

মৃ্ত্যুঞ্জয়, যথা মৃত্যুঞ্জয় উমাপতি!

হে বরদে, তব বরে চোর রত্নাকর

কাব্যরত্নাকর কবি! তোমার পরশে,

সুচন্দন-বৃক্ষশোভা বিষবৃক্ষ ধরে!

হায়, মা, এহেন পুণ্য আছে কি এ দাসে?

কিন্তু যে গো গুণহীন সন্তানের মাঝে

মূঢ়মতি, জননীর স্নেহ তার প্রতি

সমধিক। ঊর তবে, ঊর দয়াময়ি

বিশ্বরমে! গাইব, মা, বীররসে ভাসি,

মহাগীত; ঊরি, দাসে দেহ পদছায়া।

— তুমিও আইস, দেবি তুমি মধুকরী

কল্পনা! কবির ঢিত্ত-ফুলবন-মধু

লয়ে, রচ মধুচক্র, গৌড়জন যাহে

আনন্দে করিবে পান সুধা নিরবধি।


কনক-আসনে বসে দশানন বলী —

হেমকূট-হৈমশিরে শৃঙ্গবর যথা

তেজঃপুঞ্জ। শত শত পাত্রমিত্র আদি

সভাসদ, নতভাবে বসে চারি দিকে।

ভূতলে অতুল সভা — স্ফটিকে গঠিত;

তাহে শোভে রত্নরাজি, মানস-সরসে

সরস কমলকুল বিকশিত যথা।

শ্বেত, রক্ত, নীল, পীত, স্তম্ভ সারি সারি

ধরে উচ্চ স্বর্ণছাদ, ফণীন্দ্র যেমতি,

বিস্তারি অযুত ফণা, ধরেন আদরে

ধরারে। ঝুলিছে ঝলি ঝালরে মুকুতা,

পদ্মরাগ, মরকত, হীরা; যথা ঝোলে

(খচিত মুকুলে ফুল) পল্লবের মালা

ব্রতালয়ে। ক্ষণপ্রভা সম মুহুঃ হাসে

রতনসম্ভবা বিভা — ঝলসি নয়নে!

সুচারু চামর চারুলোচনা কিঙ্করী

ঢুলায়; মৃণালভুজ আনন্দে আন্দোলি

চন্দ্রাননা। ধরে ছত্র ছত্রধর; আহা

হরকোপানলে কাম যেন রে না পুড়ি

দাঁড়ান সে সভাতলে ছত্রধর-রূপে!—

ফেরে দ্বারে দৌবারিক, ভীষণ মুরতি,

পাণ্ডব-শিবির দ্বারে রুদ্রেশ্বর যথা

শূলপাণি! মন্দে মন্দে বহে গন্ধে বহি,

অনন্ত বসন্ত-বায়ু, রঙ্গে সঙ্গে আনি

কাকলী লহরী, মরি! মনোহর, যথা

বাঁশরীস্বরলহরী গোকুল বিপিনে!

কি ছার ইহার কাছে, হে দানবপতি

ময়, মণিময় সভা, ইন্দ্রপ্রস্থে যাহা

স্বহস্তে গড়িলা তুমি তুষিতে পৌরবে?

",মাইকেল মধুসূদন দত্ত ,অক্ষরবৃত্ত,https://banglarkobita.com/poem/famous/522,,,
চিরদিন,"কোথা রাত্রি, কোথা দিন, কোথা ফুটে চন্দ্র সূর্য তারা,

কে বা আসে কে বা যায়, কোথা বসে জীবনের মেলা,

কে বা হাসে কে বা গায়, কোথা খেলে হৃদয়ের খেলা,

কোথা পথ, কোথা গৃহ, কোথা পান্থ, কোথা পথহারা।

কোথা খ'সে পড়ে পত্র জগতের মহাবৃক্ষ হতে,

উড়ে উড়ে ঘুরে মরে অসীমেতে না পায় কিনারা,

বহে যায় কালবায়ু অবিশ্রাম আকাশের পথে,

ঝর ঝর মর মর শুষ্ক পত্র শ্যাম পত্রে মিলে।

এত ভাঙা এত গড়া, আনাগোনা জীবন্ত নিখিলে,

এত গান এত তান এত কান্না এত কলরব--

কোথা কে বা, কোথা সিন্ধু, কোথা ঊর্মি, কোথা তার বেলা--

গভীর অসীম গর্ভে নির্বাসিত নির্বাপিত সব।

জনপূর্ণ সুবিজনে, জ্যোতির্বিদ্ধ আঁধারে বিলীন

আকাশমণ্ডপে শুধু বসে আছে এক ""চিরদিন'।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/kori-o-komol-5/chirodin-2123,,,
সর্গ হইতে বিদায় ,"ম্লান হয়ে এল কণ্ঠে মন্দারমালিকা,

হে মহেন্দ্র, নির্বাপিত জ্যোতির্ময় টিকা

মলিন ললাটে। পুণ্যবল হল ক্ষীণ,

আজি মোর স্বর্গ হতে বিদায়ের দিন,

হে দেব, হে দেবীগণ। বর্ষ লক্ষশত

যাপন করেছি হর্ষে দেবতার মতো

দেবলোকে। আজি শেষ বিচ্ছেদের ক্ষণে

লেশমাত্র অশ্রুরেখা স্বর্গের নয়নে

দেখে যাব এই আশা ছিল। শোকহীন

হৃদিহীন সুখস্বর্গভূমি, উদাসীন

চেয়ে আছে। লক্ষ লক্ষ বর্ষ তার

চক্ষের পলক নহে; অশ্বত্থশাখার

প্রান্ত হতে খসি গেলে জীর্ণতম পাতা

যতটুকু বাজে তার, ততটুকু ব্যথা

স্বর্গে নাহি লাগে, যবে মোরা শত শত

গৃহচ্যুত হতজ্যোতি নক্ষত্রের মতো

মুহূর্তে খসিয়া পড়ি দেবলোক হতে

ধরিত্রীর অন্তহীন জন্মমৃত্যুস্রোতে।

সে বেদনা বাজিত যদ্যপি, বিরহের

ছায়ারেখা দিত দেখা, তবে স্বরগের

চিরজ্যোতি ম্লান হত মর্তের মতন

কোমল শিশিরবাষ্পে-- নন্দনকানন

মর্মরিয়া উঠিত নিশ্বসি, মন্দাকিনী

কূলে কূলে গেয়ে যেত করুণ কাহিনী

কলকণ্ঠে, সন্ধ্যা আসি দিবা-অবসানে

নির্জন প্রান্তর-পারে দিগন্তের পানে

চলে যেত উদাসিনী, নিস্তব্ধ নিশীথ

ঝিল্লিমন্ত্রে শুনাইত বৈরাগ্যসংগীত

নক্ষত্রসভায়। মাঝে মাঝে সুরপুরে

নৃত্যপরা মেনকার কনকনূপুরে

তালভঙ্গ হত। হেলি উর্বশীর স্তনে

স্বর্ণবীণা থেকে থেকে যেন অন্যমনে

অকস্মাৎ ঝংকারিত কঠিন পীড়নে

নিদারুণ করুণ মূর্ছনা। দিত দেখা

দেবতার অশ্রুহীন চোখে জলরেখা

নিষ্কারণে। পতিপাশে বসি একাসনে

সহসা চাহিত শচী ইন্দ্রের নয়নে

যেন খুঁজি পিপাসার বারি। ধরা হতে

মাঝে মাঝে উচ্ছ্বসি আসিত বায়ুস্রোতে

ধরণীর সুদীর্ঘ নিশ্বাস-- খসি ঝরি

পড়িত নন্দনবনে কুসুমমঞ্জরী।

থাকো স্বর্গ হাস্যমুখে, করো সুধাপান

দেবগণ। স্বর্গ তোমাদেরি সুখস্থান--

মোরা পরবাসী। মর্তভূমি স্বর্গ নহে,

সে যে মাতৃভূমি-- তাই তার চক্ষে বহে

অশ্রুজলধারা, যদি দু দিনের পরে

কেহ তারে ছেড়ে যায় দু দণ্ডের তরে।

যত ক্ষুদ্র, যত ক্ষীণ, যত অভাজন,

যত পাপীতাপী, মেলি ব্যগ্র আলিঙ্গন

সবারে কোমল বক্ষে বাঁধিবারে চায়--

ধূলিমাখা তনুস্পর্শে হৃদয় জুড়ায়

জননীর। স্বর্গে তব বহুক অমৃত,

মর্তে থাক্‌ সুখে দুঃখে অনন্তমিশ্রিত

প্রেমধারা-- অশ্রুজলে চিরশ্যাম করি

ভূতলের স্বর্গখণ্ডগুলি।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/chitra-20/sworgo-hoite-biday-1288,,,
খাচার ভিতর অচেন পাখি,"খাঁচার ভেতর অচিন পাখি,
ক্যামনে আসে যায়?

তারে ধরতে পারলে মন বেড়ি
দিতাম পাখির পায়...
ক্যামনে আসে যায়?খাঁচার ভেতর অচিন পাখি,
ক্যামনে আসে যায়?

আট কুঠুরী নয় দরজা টার,
মধ্যে মধ্যে ঝরকা কাঁটা..
তার উপরে সদর কোঠা,
আয়না মহল তায়...
ক্যামনে আসে যায়?


কপালের ফের নইলে কি আর
পাখিটির এমন ব্যবহার?
খাঁচা ভেঙ্গে পাখি আমার
কোন খানে পালায়?
ক্যামনে আসে যায়?


মন তুই রইলি খাঁচার আশে,
খাঁচা যে তোর কাঁচা বাঁশের...
কোন দিন খাঁচা পড়বে খসে,
ফকির লালন কেঁদে কয়...
ক্যামনে আসে যায়?

",লালন ফকির ,স্বরবৃত্ত,https://lyrics-bangla.blogspot.com/2017/05/khachar-vitor-ochin-pakhi-lalon.html?m=1,,,
কোকিল,"আজ বিকালে কোকিল ডাকে,

       শুনে মনে লাগে

বাংলাদেশে ছিলেম যেন

       তিনশো বছর আগে।

সে দিনের সে স্নিগ্ধ গভীর

       গ্রামপথের মায়া

আমার চোখে ফেলেছে আজ

       অশ্রুজলের ছায়া।

 

পল্লীখানি প্রাণে ভরা

       গোলায় ভরা ধান,

ঘাটে শুনি নারীর কণ্ঠে

       হাসির কলতান।

সন্ধ্যাবেলায় ছাদের 'পরে

       দখিন-হাওয়া বহে,

তারার আলোয় কারা ব'সে

       পুরাণ-কথা কহে।

 

ফুলবাগানের বেড়া হতে

       হেনার গন্ধ ভাসে,

কদমশাখার আড়াল থেকে

       চাঁদটি উঠে আসে।

বধূ তখন বিনিয়ে খোঁপা

       চোখে কাজল আঁকে,

মাঝে মাঝে বকুলবনে

       কোকিল কোথা ডাকে।

 

তিনশো বছর কোথায় গেল,

       তবু বুঝি নাকো

আজো কেন ওরে কোকিল

       তেমনি সুরেই ডাকো।

ঘাটের সিঁড়ি ভেঙে গেছে,

       ফেটেছে সেই ছাদ--

রূপকথা আজ কাহার মুখে

       শুনবে সাঁঝের চাঁদ।

 

শহর থেকে ঘণ্টা বাজে,

       সময় নাই রে হায়

ঘর্ঘরিয়া চলেছি আজ

       কিসের ব্যর্থতায়।

আর কি বধূ, গাঁথ' মালা--

       চোখে কাজল আঁক'?

পুরানো সেই দিনের সুরে

       কোকিল কেন ডাক'।

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Verses/kheya-54/kokil-316,,,
দান,"কাঁকনজোড়া এনে দিলেম যবে

       ভেবেছিলেম হয়তো খুশি হবে।

তুলে তুমি নিলে হাতের 'পরে,

ঘুরিয়ে তুমি দেখলে ক্ষণেক-তরে,

পরেছিলে হয়তো গিয়ে ঘরে,

       হয়তো বা তা রেখেছিলে খুলে।

     এলে যেদিন বিদায় নেবার রাতে

     কাঁকন-দুটি দেখি নাই তো হাতে,

                   হয়তো এলে ভুলে।

 

       দেয় যে জনা কী দশা পায় তাকে।

       দেওয়ার কথা কেনই মনে রাখে।

পাকা যে ফল পড়ল মাটির টানে

শাখা আবার চায় কি তাহার পানে।

বাতাসেতে উড়িয়ে-দেওয়া গানে

       তারে কি আর স্মরণ করে পাখি।

     দিতে যারা জানে এ সংসারে

     এমন করেই তারা দিতে পারে

                   কিছু না রয় বাকি।

 

     নিতে যারা জানে তারাই জানে,

     বোঝে তারা মূল্যটি কোন্‌খানে।

তারাই জানে বুকের রত্নহারে

সেই মণিটি কজন দিতে পারে

হৃদয় দিয়ে দেখিতে হয় যারে --

            যে পায় তারে পায় সে অবহেলে।

     পাওয়ার মতন পাওয়া যারে কহে

     সহজ বলেই সহজ তাহা নহে,

                 দৈবে তারে মেলে।

 

     ভাবি যখন ভেবে না পাই তবে

     দেবার মতো কী আছে এই ভবে।

কোন্‌ খনিতে কোন্‌ ধনভাণ্ডারে

সাগরতলে কিম্বা সাগরপারে

যক্ষরাজের লক্ষমণির হারে

           যা আছে তা কিছুই তো নয় প্রিয়ে!

     তাই তো বলি যা কিছু মোর দান

     গ্রহণ করেই করবে মূল্যবান

                 আপন হৃদয় দিয়ে।

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Verses/purabi-77/dan-684,,,
বাণিজ্যে বসতে লক্ষীঃ,"কোন্‌ বাণিজ্যে নিবাস তোমার+

      কহো আমায় ধনী,

তাহা হলে সেই বাণিজ্যের

      করব মহাজনি।

 

দুয়ার জুড়ে কাঙাল বেশে

ছায়ার মতো চরণদেশে

কঠিন তব নূপুর ঘেঁষে

            আর বসে না রইব--

এটা আমি স্থির বুঝেছি

            ভিক্ষা নৈব নৈব।

 

যাবই আমি যাবই, ওগো,

        বাণিজ্যেতে যাবই।

তোমায় যদি না পাই, তবু

        আর কারে তো পাবই।

 

সাজিয়ে নিয়ে জাহাজখানি

       বসিয়ে হাজার দাঁড়ি

কোন্‌ নগরে যাব, দিয়ে

       কোন্‌ সাগরে পাড়ি।

 

কোন্‌ তারকা লক্ষ্য করি,

কূল-কিনারা পরিহরি,

কোন্‌ দিকে যে বাইব তরী

       অকূল কালো নীরে--

মরব না আর ব্যর্থ আশায়

       বালুমরুর তীরে।

 

যাবই আমি যাবই, ওগো,

        বাণিজ্যেতে যাবই।

তোমার যদি না পাই, তবু

       আর কারে তো পাবই।

 

সাগর উঠে তরঙ্গিয়া,

       বাতাস বহে বেগে,

সূর্য যেথায় অস্তে নামে

       ঝিলিক মারে মেঘে ।

 

দক্ষিণে চাই, উত্তরে চাই--

ফেনায় ফেনা, আর কিছু নাই--

যদি কোথাও কূল নাহি পাই

      তল পাব তো তবু ।

ভিটার কোণে হতাশমনে

      রইব না আর কভু ।

 

যাবই আমি যাবই, ওগো,

    বাণিজ্যেতে যাবই।

তোমায় যদি না পাই, তবু

    আর কারে তো পাবই।

 

নীলের কোলে শ্যামল সে দ্বীপ

       প্রবাল দিয়ে ঘেরা,

শৈলচূড়ায় নীড় বেঁধেছে

        সাগর-বিহঙ্গরা।

 

নারিকেলের শাখে শাখে

ঝোড়ো বাতাস কেবল ডাকে,

ঘন বনের ফাঁকে ফাঁকে

        বইছে নগনদী--

সোনার রেণু আনব ভরি

       সেথায় নামি যদি।

 

যাবই আমি যাবই, ওগো,

     বাণিজ্যেতে যাবই।

তোমায় যদি না পাই, তবু

     আর কারে তো পাবই।

 

অকূল-মাঝে ভাসিয়ে তরী

            যাচ্ছি অজানায়

আমি শুধু একলা নেয়ে

            আমার শূন্য নায়।

 

নব নব পবনভরে

যাব দ্বীপে দ্বীপান্তরে,

নেব তরী পূর্ণ করে

            অপূর্ব ধন যত।

ভিখারি তোর ফিরবে যখন

            ফিরবে রাজার মতো।

 

যাবই আমি যাবই, ওগো,

     বাণিজ্যেতে যাবই।

তোমায় যদি না পাই, তবু

     আর কারে তো পাবই।

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Verses/khanika-42/banijye-bosoti-lokkhi-1996,,,
পূরবী ,"যারা আমার সাঁঝ-সকালের গানের দীপে জ্বালিয়ে দিলে আলো

আপন হিয়ার পরশ দিয়ে; এই জীবনের সকল সাদা কালো

যাদের আলো-ছায়ার লীলা; সেই যে আমার আপন মানুষগুলি

নিজের প্রাণের স্রোতের 'পরে আমার প্রাণের ঝর্‌না নিল তুলি;

তাদের সাথে একটি ধারায় মিলিয়ে চলে, সেই তো আমার আয়ু,

নাই সে কেবল দিন-গণনার পাঁজির পাতায়, নয় সে নিশাস-বায়ু।

তাদের বাঁচায় আমার বাঁচা আপন সীমা ছাড়ায় বহু দূরে;

নিমেষগুলির ফল পেকে যায় নানা দিনের সুধার রসে পুরে;

অতীত কালের আনন্দরূপ বর্তমানের বৃন্ত-দোলায় দোলে--

গর্ভ হতে মুক্ত শিশু তবুও যেন মায়ের বক্ষে কোলে

বন্দী থাকে নিবিড় প্রেমের বাঁধন দিয়ে। তাই তো যখন শেষে

একে একে আপন জনে সূর্য-আলোর অন্তরালের দেশে

আঁখির নাগাল এড়িয়ে পালায়, তখন রিক্ত শীর্ণ জীবন মম

শুষ্ক রেখায় মিলিয়ে আসে বর্ষাশেষের নির্ঝরিণী-সম

শূন্য বালুর একটি প্রান্তে ক্লান্ত বারি স্রস্ত অবহেলায়।

তাই যারা আজ রইল পাশে এই জীবনের অপরাহ্নবেলায়

তাদের হাতে হাত দিয়ে তুই গান গেয়ে নে থাকতে দিনের আলো--

বলে নে, ""ভাই, এই যা দেখা, এই যা ছোঁওয়া এই ভালো এই ভালো।

এই ভালো আজ এ সংগমে কান্নাহাসির গঙ্গা-যমুনায়

ঢেউ খেয়েছি, ডুব দিয়েছি, ঘট ভরেছি, নিয়েছি বিদায়।

এই ভালো রে প্রাণের রঙ্গে এই আসঙ্গ সকল অঙ্গে মনে

পুণ্য ধরার ধুলো মাটি ফল হাওয়া জল তৃণ তরুর সনে।

এই ভালো রে ফুলের সঙ্গে আলোয় জাগা, গান গাওয়া এই ভাষায়--

তারার সাথে নিশীথ রাতে ঘুমিয়ে পড়া নূতন-প্রাতের আশায়।'

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Verses/purabi-77/purobi-1458,,,
সেকাল,"আমি যদি জন্ম নিতেম

       কালিদাসের কালে,

দৈবে হতেম দশম রত্ন

       নবরত্নের মালে,

                   একটি শ্লোকে স্তুতি গেয়ে

                   রাজার কাছে নিতাম চেয়ে

                   উজ্জয়িনীর বিজন প্রান্তে

                               কানন-ঘেরা বাড়ি।

                   রেবার তটে চাঁপার তলে

                   সভা বসত সন্ধ্যা হলে,

                   ক্রীড়াশৈলে আপন-মনে

                               দিতাম কণ্ঠ ছাড়ি।

                                    জীবনতরী বহে যেত

                                           মন্দাক্রান্তা তালে,

                                    আমি যদি জন্ম নিতাম

                                           কালিদাসের কালে

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Verses/khanika-42/sekal-1183,,, 
নিষ্কৃতি ,"     ওরি সঙ্গে বিয়ে দেবে?--বয়সে ওর চেয়ে

               পাঁচগুনো সে বড়ো;--

     তাকে দেখে বাছা আমার ভয়েই জড়সড়।

          এমন বিয়ে ঘটতে দেব নাকো।""

 

          বাপ বললে, ""কান্না তোমার রাখো!

পঞ্চাননকে পাওয়া গেছে অনেক দিনের খোঁজে,

          জান না কি মস্ত কুলীন ও যে।

     সমাজে তো উঠতে হবে সেটা কি কেউ ভাব।

          ওকে ছাড়লে পাত্র কোথায় পাব।""

 

     মা বললে, ""কেন ঐ যে চাটুজ্যেদের পুলিন,  

               নাই বা হল কুলীন,--

       দেখতে যেমন তেমনি স্বভাবখানি,

       পাস করে ফের পেয়েছে জলপানি,

               সোনার টুকরো ছেলে।

   এক-পাড়াতে থাকে ওরা--ওরি সঙ্গে হেসে খেলে

মেয়ে আমার মানুষ হল; ওকে যদি বলি আমি আজই

               এক্‌খনি হয় রাজি।""

 

               বাপ বললে, ""থামো,  

               আরে আরে রামোঃ।

          ওরা আছে সমাজের সব তলায়।

          বামুন কি হয় পৈতে দিলেই গলায়?

দেখতে শুনতে ভালো হলেই পাত্র হল! রাধে!

          স্ত্রীবুদ্ধি কি শাস্ত্রে বলে সাধে।""

 

          যেদিন ওরা গিনি দিয়ে দেখলে কনের মুখ

                   সেদিন থেকে মঞ্জুলিকার বুক

          প্রতি পলের গোপন কাঁটায় হল রক্তে মাখা।

মায়ের স্নেহ অন্তর্যামী, তার কাছে তো রয় না কিছুই ঢাকা;

     মায়ের ব্যথা মেয়ের ব্যথা চলতে খেতে শুতে

ঘরের আকাশ প্রতিক্ষণে হানছে যেন বেদনা-বিদ্যুতে।

 

          অটলতার গভীর গর্ব বাপের মনে জাগে,--

                   সুখে দুঃখে দ্বেষে রাগে

            ধর্ম থেকে নড়েন তিনি নাই হেন দৌর্বল্য।

       তাঁর জীবনের রথের চাকা চলল

       লোহার বাঁধা রাস্তা দিয়ে প্রতিক্ষণেই,

কোনোমতেই ইঞ্চিখানেক এদিক-ওদিক একটু হবার জো নেই।

 

         তিনি বলেন, তাঁর সাধনা বড়োই সুকঠোর,

              আর কিছু নয়, শুধুই মনের জোর,

অষ্টাবক্র জমদগ্নি প্রভৃতি সব ঋষির সঙ্গে তুল্য,

         মেয়েমানুষ বুঝবে না তার মূল্য।

 

                   অন্তঃশীলা অশ্রুনদীর নীরব নীরে

                   দুটি নারীর দিন বয়ে যায় ধীরে।

                        অবশেষে বৈশাখে এক রাতে

         মঞ্জুলিকার বিয়ে হল পঞ্চাননের সাথে।

বিদায়বেলায় মেয়েকে বাপ বলে দিলেন মাথায় হস্ত ধরি

          ""হও তুমি সাবিত্রীর মতো এই কামনা করি।""

 

               কিমাশ্চর্যমতঃপরং, বাপের সাধন-জোরে

আশীর্বাদের প্রথম অংশ দু-মাস যেতেই ফলল কেমন করে--

               পঞ্চাননকে ধরল এসে যমে;

               কিন্তু মেয়ের কপালক্রমে

ফলল না তার শেষের দিকটা, দিলে না যম ফিরে,

মঞ্জুলিকা বাপের ঘরে ফিরে এল সিঁদুর মুছে শিরে।

 

               দুঃখে সুখে দিন হয়ে যায় গত

স্রোতের জলে ঝরে-পড়া ভেসে-যাওয়া ফুলের মতো,

                   অবশেষে হল

          মঞ্জুলিকার বয়স ভরা ষোলো।

                   কখন শিশুকালে

          হৃদয়-লতার পাতার অন্তরালে

                   বেরিয়েছিল একটি কুঁড়ি

          প্রাণের গোপন রহস্যতল ফুঁড়ি;

                   জানত না তো আপনাকে সে,

শুধায় নি তার নাম কোনোদিন বাহির হতে খেপা বাতাস এসে,

     সেই কুঁড়ি আজ অন্তরে তার উঠছে ফুটে

                   মধুর রসে ভরে উঠে'।

                   সে যে প্রেমের ফুল

          আপনি রাঙা পাপড়িভারে আপনি সমাকুল।

          আপনাকে তার চিনতে যে আর নাইকো বাকি,

                   তাইতো থাকি থাকি

               চমকে ওঠে নিজের পানে চেয়ে।

আকাশপারের বাণী তারে ডাক দিয়ে যায় আলোর ঝরনা বেয়ে;

                  রাতের অন্ধকারে

        কোন্‌ অসীমের রোদনভরা বেদন লাগে তারে।

                  বাহির হতে তার

             ঘুচে গেছে সকল অলংকার;

        অন্তর তার রাঙিয়ে ওঠে স্তরে স্তরে,

         তাই দেখে সে আপনি ভেবে মরে।

                  কখন কাজের ফাঁকে

    জানলা ধরে চুপ করে সে বাইরে চেয়ে থাকে--

    যেখানে ওই শজনে গাছের ফুলের ঝুরি বেড়ার গায়ে

                  রাশি রাশি হাসির ঘায়ে

        আকাশটারে পাগল করে দিবসরাতি।

 

     যে ছিল তার ছেলেবেলার খেলাঘরের সাথি

              আজ সে কেমন করে

            জলস্থলের হৃদয়খানি দিল ভরে।

      অরূপ হয়ে সে যেন আজ সকল রূপে রূপে

              মিশিয়ে গেল চুপে চুপে।

                   পায়ের শব্দ তারি

     মরমরিত পাতায় পাতায় গিয়েছে সঞ্চারি।

                  কানে কানে তারি করুণ বাণী

                  মৌমাছিদের পাখার গুনগুনানি।

 

                 মেয়ের নীরব মুখে

         কী দেখে মা, শেল বাজে তার বুকে।

              না-বলা কোন্‌ গোপন কথার মায়া

মঞ্জুলিকার কালো চোখে ঘনিয়ে তোলে জলভরা এক ছায়া;

              অশ্রু-ভেজা গভীর প্রাণের ব্যথা

         এনে দিল অধরে তার শরৎনিশির স্তব্ধ ব্যাকুলতা।

                   মায়ের মুখে অন্ন রোচে নাকো--

কেঁদে বলে, ""হায় ভগবান, অভাগীরে ফেলে কোথায় থাক।""

 

          একদা বাপ দুপুরবেলায় ভোজন সাঙ্গ করে

               গুড়গুড়িটার নলটা মুখে ধরে,

               ঘুমের আগে, যেমন চিরাভ্যাস,

          পড়তেছিলেন ইংরেজি এক প্রেমের উপন্যাস।

               মা বললেন, বাতাস করে গায়ে,

               কখনো বা হাত বুলিয়ে পায়ে,

          ""যার খুশি সে নিন্দে করুক, মরুক বিষে জ্বরে

               আমি কিন্তু পারি যেমন ক'রে

             মঞ্জুলিকার দেবই দেব বিয়ে।""

 

বাপ বললেন, কঠিন হেসে, ""তোমরা মায়ে ঝিয়ে

এক লগ্নেই বিয়ে ক'রো আমার মরার পরে,

     সেই কটা দিন থাকো ধৈর্য ধরে।""

এই বলে তাঁর গুড়গুড়িতে দিলেন মৃদু টান।

     মা বললেন, ""'উঃ কী পাষাণ প্রাণ,

     স্নেহমায়া কিচ্ছু কি নেই ঘটে।""

     বাপ বললেন, ""আমি পাষাণ বটে।

ধর্মের পথ কঠিন বড়ো, ননির পুতুল হলে

     এতদিনে কেঁদেই যেতেম গলে।""

 

মা বললেন, ""হায় রে কপাল। বোঝাবই বা কারে।

              তোমার এ সংসারে

     ভরা ভোগের মধ্যখানে দুয়ার এঁটে

     পলে পলে শুকিয়ে মরবে ছাতি ফেটে

          একলা কেবল একটুকু ঐ মেয়ে,

     ত্রিভুবনে অধর্ম আর নেই কিছু এর চেয়ে।

তোমার পুঁথির শুকনো পাতায় নেই তো কোথাও প্রাণ,

দরদ কোথায় বাজে সেটা অন্তর্যামী জানেন ভগবান।""

 

     বাপ একটু হাসল কেবল, ভাবলে, ""মেয়েমানুষ

          হৃদয়তাপের ভাপে-ভরা ফানুস।

     জীবন একটা কঠিন সাধন--নেই সে ওদের জ্ঞান।""

এই বলে ফের চলল পড়া ইংরেজি সেই প্রেমের উপাখ্যান।

 

দুখের তাপে জ্বলে জ্বলে অবশেষে নিবল মায়ের তাপ;

                সংসারেতে একা পড়লেন বাপ।

          বড়ো ছেলে বাস করে তার স্ত্রীপুত্রদের সাথে

                   বিদেশে পাটনাতে।

          দুই মেয়ে তার কেউ থাকে না কাছে,

               শ্বশুরবাড়ি আছে।

             একটি থাকে ফরিদপুরে,

          আরেক মেয়ে থাকে আরো দূরে

          মাদ্রাজে কোন্‌ বিন্ধ্যগিরির পার।

     পড়ল মঞ্জুলিকার 'পরে বাপের সেবাভার।

     রাঁধুনে ব্রাহ্মণের হাতে খেতে করেন ঘৃণা,

                   স্ত্রীর রান্না বিনা

               অন্নপানে হত না তার রুচি।

সকালবেলায় ভাতের পালা, সন্ধ্যাবেলায় রুটি কিংবা লুচি;

               ভাতের সঙ্গে মাছের ঘটা

               ভাজাভুজি হত পাঁচটা-ছটা;

               পাঁঠা হত রুটি-লুচির সাথে।

মঞ্জুলিকা দুবেলা সব আগাগোড়া রাঁধে আপন হাতে।

          একাদশী ইত্যাদি তার সকল তিথিতেই

               রাঁধার ফর্দ এই।

          বাপের ঘরটি আপনি মোছে ঝাড়ে

     রৌদ্রে দিয়ে গরম পোশাক আপনি তোলে পাড়ে।

     ডেস্কে বাক্সে কাগজপত্র সাজায় থাকে থাকে,

               ধোবার বাড়ির ফর্দ টুকে রাখে।

   গয়লানী আর মুদির হিসাব রাখতে চেষ্টা করে,

ঠিক দিতে ভুল হলে তখন বাপের কাছে ধমক খেয়ে মরে।

     কাসুন্দি তার কোনোমতেই হয় না মায়ের মতো,

               তাই নিয়ে তার কত

               নালিশ শুনতে হয়।

          তা ছাড়া তার পান-সাজাটা মনের মতো নয়।

     মায়ের সঙ্গে তুলনাতে পদেপদেই ঘটে যে তার ত্রুটি।

                   মোটামুটি--

          আজকালকার মেয়েরা কেউ নয় সেকালের মতো।

                   হয়ে নীরব নত,

          মঞ্জুলী সব সহ্য করে, সর্বদাই সে শান্ত,

                   কাজ করে অক্লান্ত।

              যেমন করে মাতা বারংবার

              শিশু ছেলের সহস্র আবদার

          হেসে সকল বহন করেন স্নেহের কৌতুকে,

              তেমনি করেই সুপ্রসন্ন মুখে

          মঞ্জুলী তার বাপের নালিশ দন্ডে দন্ডে শোনে,

                   হাসে মনে মনে।

          বাবার কাছে মায়ের স্মৃতি কতই মূল্যবান

সেই কথাটা মনে ক'রে গর্বসুখে পূর্ণ তাহার-প্রাণ।

          ""আমার মায়ের যত্ন যে-জন পেয়েছে একবার

               আর-কিছু কি পছন্দ হয় তার।""

 

হোলির সময় বাপকে সেবার বাতে ধরল ভারি।

          পাড়ায় পুলিন করছিল ডাক্তারি,

               ডাকতে হল তারে।

          হৃদয়যন্ত্র বিকল হতে পারে

               ছিল এমন ভয়।

পুলিনকে তাই দিনের মধ্যে বারেবারেই আসতে যেতে হয়।

               মঞ্জুলী তার সনে

     সহজভাবেই কইবে কথা যতই করে মনে

          ততই বাধে আরো।

          এমন বিপদ কারো

               হয় কি কোনোদিন।

     গলাটি তার কাঁপে কেন, কেন এতই ক্ষীণ,

          চোখের পাতা কেন

        কিসের ভারে জড়িয়ে আসে যেন।

          ভয়ে মরে বিরহিণী

শুনতে যেন পাবে কেহ রক্তে যে তা'র বাজে রিনিরিনি।

     পদ্মপাতায় শিশির যেন, মনখানি তার বুকে

দিবারাত্রি টলছে কেন এমনতরো ধরা-পড়ার মুখে।

 

          ব্যামো সেরে আসছে ক্রমে,

     গাঁঠের ব্যথা অনেক এল কমে।

                   রোগী শয্যা ছেড়ে

          একটু এখন চলে হাত-পা নেড়ে।

                   এমন সময় সন্ধ্যাবেলা

     হাওয়ায় যখন যূথীবনের পরানখানি মেলা,

     আঁধার যখন চাঁদের সঙ্গে কথা বলতে যেয়ে

          চুপ ক'রে শেষ তাকিয়ে থাকে চেয়ে,

     তখন পুলিন রোগী-সেবার পরামর্শ-ছলে

          মঞ্জুলিরে পাশের ঘরে ডেকে বলে--

""জান তুমি তোমার মায়ের সাধ ছিল এই চিতে

                   মোদের দোঁহার বিয়ে দিতে।

                        সে ইচ্ছাটি তাঁরি

                   পুরাতে চাই যেমন করেই পারি।

এমন করে আর কেন দিন কাটাই মিছিমিছি।""

 

                   ""না না, ছি ছি, ছি ছি।""

এই ব'লে সে মঞ্জুলিকা দু-হাত দিয়ে মুখখানি তার ঢেকে

                   ছুটে গেল ঘরের থেকে।

     আপন ঘরে দুয়ার দিয়ে পড়ল মেঝের 'পরে--

ঝরঝরিয়ে ঝরঝরিয়ে বুক ফেটে তার অশ্রু ঝরে পড়ে।

     ভাবলে, ""পোড়া মনের কথা এড়ায় নি ওঁর চোখ।

          আর কেন গো। এবার মরণ হ'ক।""

 

     মঞ্জুলিকা বাপের সেবায় লাগল দ্বিগুণ ক'রে

                   অষ্টপ্রহর ধরে।

আবশ্যকটা সারা হলে তখন লাগে অনাবশ্যক কাজে,

     যে-বাসনটা মাজা হল আবার সেটা মাজে।

                   দু-তিন ঘন্টা পর

     একবার যে-ঘর ঝেড়েছে ফের ঝাড়ে সেই ঘর।

          কখন যে স্নান, কখন যে তার আহার,

                   ঠিক ছিল না তাহার।

কাজের কামাই ছিল নাকো যতক্ষণ না রাত্রি এগারোটায়

     শ্রান্ত হয়ে আপনি ঘুমে মেঝের 'পরে লোটায়।

          যে দেখল সে-ই অবাক হয়ে রইল চেয়ে,

                   বললে, ""ধন্যি মেয়ে।""

 

     বাপ শুনে কয় বুক ফুলিয়ে, ""গর্ব করি নেকো,

          কিন্তু তবু আমার মেয়ে সেটা স্মরণ রেখো।

                   ব্রহ্মচর্য- ব্রত

আমার কাছেই শিক্ষা যে ওর। নইলে দেখতে অন্যরকম হ'ত।

                   আজকালকার দিনে

               সংযমেরি কঠোর সাধন বিনে

               সমাজেতে রয় না কোনো বাঁধ,

     মেয়েরা তাই শিখছে কেবল বিবিয়ানার ছাঁদ।""

 

          স্ত্রীর মরণের পরে যবে

     সবেমাত্র এগারো মাস হবে,

          গুজব গেল শোনা

     এই বাড়িতে ঘটক করে আনাগোনা।

     প্রথম শুনে মঞ্জুলিকার হয় নিকো বিশ্বাস,

তার পরে সব রকম দেখে ছাড়লে নিশ্বাস।

          ব্যস্ত সবাই, কেমনতরো ভাব

     আসছে ঘরে নানা রকম বিলিতি আসবাব।

     দেখলে বাপের নতুন করে সাজসজ্জা শুরু,

          হঠাৎ কালো ভ্রমরকৃষ্ণ ভুরু,

        পাকাচুল সব কখন হল কটা,

     চাদরেতে যখন-তখন গন্ধ মাখার ঘটা।

 

     মার কথা আজ মঞ্জুলিকার পড়ল মনে

          বুকভাঙা এক বিষম ব্যথার সনে।

                   হ'ক না মৃত্যু, তবু

এ-বাড়ির এই হাওয়ার সঙ্গে বিরহ তাঁর ঘটে নাই তো কভু।

          কল্যাণী সেই মূর্তিখানি সুধামাখা

          এ সংসারের মর্মে ছিল আঁকা;

     সাধ্বীর সেই সাধনপুণ্য ছিল ঘরের মাঝে,

          তাঁরি পরশ ছিল সকল কাজে।

এ সংসারে তাঁর হবে আজ পরম মৃত্যু, বিষম অপমান--

          সেই ভেবে যে মঞ্জুলিকার ভেঙে পড়ল প্রাণ।

 

                   ছেড়ে লজ্জাভয়

                   কন্যা তখন নিঃসংকোচে কয়

                       বাপের কাছে গিয়ে,--

          ""তুমি নাকি করতে যাবে বিয়ে।

আমরা তোমার ছেলেমেয়ে নাতনী-নাতি যত

          সবার মাথা করবে নত?

          মায়ের কথা ভুলবে তবে?

তোমার প্রাণ কি এত কঠিন হবে।""

 

               বাবা বললে শুষ্ক হাসে,

          ""কঠিন আমি কেই বা জানে না সে?

আমার পক্ষে বিয়ে করা বিষম কঠোর কর্ম,

                   কিন্তু গৃহধর্ম

     স্ত্রী না হলে অপূর্ণ যে রয়

মনু হতে মহাভারত সকল শাস্ত্রে কয়।

          সহজ তো নয় ধর্মপথে হাঁটা,

এ তো কেবল হৃদয় নিয়ে নয়কো কাঁদাকাটা।

          যে করে ভয় দুঃখ নিতে দুঃখ দিতে

     সে কাপুরুষ কেনই আসে পৃথিবীতে।""

 

     বাখরগঞ্জে মেয়ের বাপের ঘর।

                 সেথায় গেলেন বর

বিয়ের কদিন আগে, বৌকে নিয়ে শেষে

          যখন ফিরে এলেন দেশে

ঘরেতে নেই মঞ্জুলিকা। খবর পেলেন চিঠি পড়ে

          পুলিন তাকে বিয়ে করে

     গেছে দোঁহা ফরাক্কাবাদ চলে,

     সেইখানেতে ঘর পাতবে ব'লে।

          আগুন হয়ে বাপ

     বারে বারে দিলেন অভিশাপ ",রবীন্দ্রনাথ ঠাকুর ,স্বরবৃত্ত,https://www.tagoreweb.in/Verses/palataka-75/nishkriti-181,,,
কৃষ্ণকলি,"কৃষ্ণকলি আমি তারেই বলি,   কালো তারে বলে গাঁয়ের লোক।

মেঘলা দিনে দেখেছিলেম মাঠে   কালো মেঘের কালো হরিণ-চোখ।

ঘোমটা মাথায় ছিল না তার মোটে,   মুক্তবেণী পিঠের 'পরে লোটে।

কালো? তা সে যতই কালো হোক,   দেখেছি তার কালো হরিণ-চোখ।

   

ঘন মেঘে আঁধার হল দেখে   ডাকতেছিল শ্যামল দুটি গাই,

শ্যামা মেয়ে ব্যস্ত ব্যাকুল পদে   কুটির হতে ত্রস্ত এল তাই।

আকাশ-পানে হানি যুগল ভুরু   শুনলে বারেক মেঘের গুরুগুরু।

কালো? তা সে যতই কালো হোক,   দেখেছি তার কালো হরিণ-চোখ।

   

পূবে বাতাস এল হঠাৎ ধেয়ে,   ধানের ক্ষেতে খেলিয়ে গেল ঢেউ।

আলের ধারে দাঁড়িয়েছিলেম একা,   মাঠের মাঝে আর ছিল না কেউ।

আমার পানে দেখলে কি না চেয়ে   আমি জানি আর জানে সেই মেয়ে।

কালো? তা সে যতই কালো হোক,   দেখেছি তার কালো হরিণ-চোখ।

   

এমনি করে কালো কাজল মেঘ   জ্যৈষ্ঠ মাসে আসে ঈশান কোণে।

এমনি করে কালো কোমল ছায়া   আষাঢ় মাসে নামে তমাল-বনে।

এমনি করে শ্রাবণ-রজনীতে   হঠাৎ খুশি ঘনিয়ে আসে চিতে।

কালো? তা সে যতই কালো হোক,   দেখেছি তার কালো হরিণ-চোখ।

   

কৃষ্ণকলি আমি তারেই বলি,   আর যা বলে বলুক অন্য লোক।

দেখেছিলেম ময়নাপাড়ার মাঠে   কালো মেয়ের কালো হরিণ-চোখ।

মাথার 'পরে দেয় নি তুলে বাস,   লজ্জা পাবার পায় নি অবকাশ।

কালো? তা সে যতই কালো হোক,   দেখেছি তার কালো হরিণ-চোখ॥

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Songs/bichitra-237/krishnakoli-ami-tarei-boli-5867,,,
 ," আলো নিবে এল,
সুয্যি ডোবে-ডোবে।
আকাশ ঘিরে মেঘ জুটেছে
চাঁদের লোভে লোভে।
মেঘের উপর মেঘ করেছে,
রঙের উপর রঙ,
মন্দিরেতে কাঁসর ঘন্টা।
বাজল ঠঙ্ ঠঙ্।
ও পারেতে বিষ্টি এল,
ঝাপসা গাছপালা।
এ পারেতে মেঘের মাথায়
একশো মানিক জ্বালা।
বাদলা হাওয়ায় মনে পড়ে
ছেলেবেলার গান-
“বিষ্টি পড়ে টাপুর টুপুর,
নদেয় এল বান।”

আকাশ জুড়ে মেঘের খেলা,
কোথায় বা সীমানা!
দেশে দেশে খেলে বেড়ায়,
কেউ করে না মানা।
কত নতুন ফুলের বনে
বিষ্টি দিয়ে যায়,
পলে পলে নতুন খেলা
কোথায় ভেবে পায়।
মেঘের খেলা দেখে কত
খেলা পড়ে মনে,
কত দিনের নুকোচুরি
কত ঘরের কোণে।
তারি সঙ্গে মনে পড়ে
ছেলেবেলার গান —
“বিষ্টি পড়ে টাপুর টুপুর,
নদেয় এল বান।’
মনে পড়ে ঘরটি আলো
মায়ের হাসিমুখ,
মনে পড়ে মেঘের ডাকে
গুরুগুরু বুক।
বিছানাটির একটি পাশে
ঘুমিয়ে আছে খোকা,
মায়ের ‘পরে দৌরাত্মি সে
না যায় লেখাজোখা।
ঘরেতে দুরন্ত ছেলে
করে দাপাদাপি,
বাইরেতে মেঘ ডেকে ওঠে —
সৃষ্টি ওঠে কাঁপি।
মনে পড়ে মায়ের মুখে
শুনেছিলেম গান —
“বিষ্টি পড়ে টাপুর টুপুর,
নদেয় এল বান।”

মনে পড়ে সুয়োরানী
দুয়োরানীর কথা,
মনে পড়ে অভিমানী
কঙ্কাবতীর ব্যথা।
মনে পড়ে ঘরের কোণে
মিটিমিটি আলো,
একটা দিকের দেয়ালেতে
ছায়া কালো কালো।
বাইরে কেবল জলের শব্দ
ঝুপ্‌ ঝুপ্‌ ঝুপ্‌ —
দস্যি ছেলে গল্প শোনে
একেবারে চুপ।
তারি সঙ্গে মনে পড়ে
মেঘলা দিনের গান —
“বিষ্টি পড়ে টাপুর টুপুর,
নদেয় এল বান।”

কবে বিষ্টি পড়েছিল,
বান এল সে কোথা।
শিবঠাকুরের বিয়ে হল,
কবেকার সে কথা।
সেদিনও কি এম্‌নিতরো
মেঘের ঘটাখানা।
থেকে থেকে বিজুলি কি

দিতেছিল হানা।
তিন কন্যে বিয়ে ক’রে
কী হল তার শেষে।

",রবীন্দ্রনাথ ঠাকুর ,স্বরবৃত্ত,https://banglakobita.com.bd/%E0%A6%AC%E0%A7%83%E0%A6%B7%E0%A7%8D%E0%A6%9F%E0%A6%BF-%E0%A6%AA%E0%A7%9C%E0%A7%87-%E0%A6%9F%E0%A6%BE%E0%A6%AA%E0%A7%81%E0%A6%B0-%E0%A6%9F%E0%A7%81%E0%A6%AA%E0%A7%81%E0%A6%B0/,,,
নিষ্ফল উপহার ,"নিম্নে যমুনা বহে স্বচ্ছ শীতল।
উর্ধ্বে পাষাণতট, শ্যাম শিলাতল।
মাঝে গহ্বর, তাহে পশি জলধার
ছল্‌ছল করতালি দেয় অনিবার।

বরষার নির্ঝরে অঙ্কিতকায়
দুই তীরে গিরি মালা কত দূর যায়!
স্থির তারা, নিশিদিন তবু যেন চলে—
চলা যেন বাঁধা আছে অচল শিকলে।

মাঝে মাঝে শাল তাল রয়েছে দাঁড়ায়ে,
মেঘেরে ডাকিছে গিরি হস্ত বাড়ায়ে।
তৃণহীন সুকঠিন বিদীর্ণ ধরা,
রৌদ্রবরন ফুলে কাঁটাগাছ ভরা।

দিবসের তাপ ভূমি দিতেছে ফিরায়ে—
দাঁড়ায়ে রয়েছে গিরি আপনার ছায়ে
পথহীন, জনহীন, শব্দবিহীন।
ডুবে রবি যেমন সে ডুবে প্রতিদিন।",রবীন্দ্রনাথ ঠাকুর ,মাত্রাবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AE%E0%A6%BE%E0%A6%A8%E0%A6%B8%E0%A7%80_-_%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A7%E0%A7%AD%E0%A7%AB,,,
সুপ্তত্থিতা,"ঘুমের দেশে ভাঙিল ঘুম,

             উঠিল কলস্বর।

        গাছের শাখে জাগিল পাখি

             কুসুমে মধুকর।

        অশ্বশালে জাগিল ঘোড়া,

            হস্তিশালে হাতি।

        মল্লশালে মল্ল জাগি

            ফুলায় পুন ছাতি।

        জাগিল পথে প্রহরিদল,

            দুয়ারে জাগে দ্বারী।

        আকাশে চেয়ে নিরখে বেলা

             জাগিয়া নরনারী।

        উঠিল জাগি রাজাধিরাজ,

            জাগিল রানীমাতা।

        কচালি আঁখি কুমার-সাথে

            জাগিল রাজভ্রাতা।

        নিভৃত ঘরে ধূপের বাস,

            রতন-দীপ জ্বালা,

        জাগিয়া উঠি শয্যাতলে

           শুধাল রাজবালা--

                কে পরালে মালা!

        খসিয়া-পড়া আঁচলখানি

            বক্ষে তুলি দিল।

        আপন-পানে নেহারি চেয়ে

            শরমে শিহরিল।

        ত্রস্ত হয়ে চকিত চোখে

            চাহিল চারিদিকে,

        বিজন গৃহ, রতন-দীপ

            জ্বলিছে অনিমিখে।

        গলার মালা খুলিয়া লয়ে

            ধরিয়া দুটি করে

        সোনার সুতে যতনে গাঁথা

            লিখনখানি পড়ে।

        পড়িল নাম, পড়িল ধাম,

            পড়িল লিপি তার,

        কোলের 'পরে বিছায়ে দিয়ে

            পড়িল শতবার।

        শয়নশেষে রহিল বসে,

            ভাবিল রাজবালা--

        আপন ঘরে ঘুমায়েছিনু

            নিতান্ত নিরালা--

                  কে পরালে মালা!

        নূতন-জাগা কুঞ্জবনে

            কুহরি উঠে পিক,

        বসন্তের চুম্বনেতে

            বিবশ দশ দিক।

       বাতাস ঘরে প্রবেশ করে

            ব্যাকুল উচ্ছ্বাসে,

        নবীন ফুলমঞ্জরির

            গন্ধ লয়ে আসে।

        জাগিয়া উঠি বৈতালিক

            গাহিছে জয়গান,

        প্রাসাদদ্বারে ললিত স্বরে

            বাঁশিতে উঠে তান।

        শীতলছায়া নদীর পথে

            কলসে লয়ে বারি--

        কাঁকন বাজে, নূপুর বাজে--

            চলিছে পুরনারী।

        কাননপথে মর্মরিয়া

            কাঁপিছে গাছপালা,

        আধেক মুদি নয়ন দুটি

             ভাবিছে রাজবালা--

                 কে পরালে মালা!

        বারেক মালা গলায় পরে,

             বারেক লহে খুলি,

        দুইটি করে চাপিয়া ধরে

বুকের কাছে তুলি।

        শয়ন'পরে মেলায়ে দিয়ে

             তৃষিত চেয়ে রয়,

        এমনি করে পাইবে যেন

             অধিক পরিচয়।

        জগতে আজ কত-না ধ্বনি

             উঠিছে কত ছলে--

        একটি আছে গোপন কথা,

              সে কেহ নাহি বলে।

        বাতাস শুধু কানের কাছে

               বহিয়া যায় হূহু,

        কোকিল শুধু অবিশ্রাম

               ডাকিছে কুহু কুহু।

        নিভৃত ঘরে পরান-মন

               একান্ত উতালা,

        শয়নশেষে নীরবে বসে

               ভাবিছে রাজবালা--

                    কে পরালে মালা!

        কেমন বীর-মুরতি তার

             মাধুরী দিয়ে মিশা।

        দীপ্তিভরা নয়নমাঝে

             তৃপ্তিহীন তৃষা।

        স্বপ্নে তারে দেখেছে যেন

            এমনি মনে লয়--

        ভুলিয়া গেছে, রয়েছে শুধু

             অসীম বিস্ময়।

        পারশে যেন বসিয়াছিল,

             ধরিয়াছিল কর,

        এখনো তার পরশে যেন

             সরস কলেবর।

        চমকি মুখ দু-হাতে ঢাকে,

             শরমে টুটে মন,

        লজ্জাহীন প্রদীপ কেন

             নিভে নি সেই ক্ষণ।

        কণ্ঠ হতে ফেলিল হার

              যেন বিজুলিজ্বালা,

        শয়ন'পরে লুটায়ে পড়ে

              ভাবিল রাজবালা--

                  কে পরালে মালা!

        এমনি ধীরে একটি করে

           কাটিছে দিন রাতি।

        বসন্ত সে বিদায় নিল

            লইয়া যূথী-জাতি।

        সঘন মেঘে বরষা আসে,

             বরষে ঝরঝর্‌।

        কাননে ফুটে নবমালতী

             কদম্বকেশর।

        স্বচ্ছ হাসি শরৎ আসে

             পূর্ণিমামালিকা।

        সকল বন আকুল করে

             শুভ্র শেফালিকা।

        আসিল শীত সঙ্গে লয়ে

             দীর্ঘ দুখনিশা।

        শিশির-ঝরা কুন্দফুলে

             হাসিয়া কাঁদে দিশা।

        ফাগুন মাস আবার এল

            বহিয়া ফুলডালা।

        জানালা-পাশে একেলা বসে

             ভাবিছে রাজবালা--

                  কে পরালে মালা!

",রবীন্দ্রনাথ ঠাকুর ,মাত্রাবৃত্ত,https://www.tagoreweb.in/Verses/sonar-tari-18/suptoththita-1163,,,
পুরাতন ভৃত্য ,"ভূতের মতন চেহারা যেমন র্নিবোধ অতি ঘোর—
যা- কিছু হারায়, গিন্নি বলেন, “কেষ্ট বেটাই চোর।”
উঠিতে বসিতে করি বাপান্ত, শুনেও শোনে না কানে।
যত পায় বেত না পায় বেতন, তবু না চেতন মানে।
বড় প্রয়োজন, ডাকি প্রাণপণ চীত্কার করি ‘কেষ্টা’—
যত করি তাড়া নাহি পাই সাড়া, খুঁজে ফিরি সারা দেশটা।
তিনখানা দিলে একখানা রাখে, বাকি কোথা নাহি জানে;
একখানা দিলে নিমেষ ফেলিতে তিনখানা করে আনে।
যেখানে সেখানে দিবসে দুপুরে নিদ্রাটি আছে সাধা;
মহাকলরবে গালি দেই যবে `”পাজি হতভাগা গাধা”—
দরজার পাশে দাঁড়িয়ে সে হাসে, দেখে জ্বলে যায় পিত্ত।
তবু মায়া তার ত্যাগ করা ভার— বড়ো পুরাতন ভৃত্য।

ঘরের কর্ত্রী রুক্ষ মূর্তি বলে, “আর পারি নাকো,
রহিল তোমার এ ঘর-দুয়ার, কেষ্টারে লয়ে থাকো।
না মানে শাসন বসন বাসন অশন আসন যত
কেথায় কী গেল, শুধু টাকাগুগুলো যেতেছ জলের মত।
গেলে সে বাজার সারা দিন আর দেখা পাওয়া তার ভার—
করিলে চেষ্টা কেষ্টা ছাড়া কি ভৃত্য মেলে না আর!”
শুনে মহা রেগে ছুটে যাই বেগে, আনি তার টিকি ধরে;
বলি তারে, “পাজি, বের হ তুই আজই, দূর করে দিনু তোরে।
ধীরে চলে যায়, ভাবি গেল দায়; পরদিন উঠে দেখি,
হুঁকাটি বাড়ায়ে, রয়েছে দাঁড়ায়ে বেটা বুদ্ধির ঢেঁকি—
প্রসন্ন মুখ, নাহি কোন দুখ, অতি অকাতর চিত্ত!
ছাড়লে না ছাড়ে, কী কিরব তারে— মোর পুরাতন ভৃত্য!

সে বছরে ফাঁকা পেনু কিছু টাকা করিয়া দালালিগির।
করিলাম মন শ্রী বিন্দাবন বারেক আসিব ফিরি।
পরিবার তায় সাথে যেতে চায়, বুঝায়ে বলিনু তারে—
পতির পুণ্যে সতীর পুণ্য, নহিলে যে খরচ বাড়ে।
লয়ে রশারশি করি কষাকষি পোটলাপুঁটলি বাঁধি
বলয় বাজায়ে বাক্স সাজায়ে গৃহিণী কিহল কাঁদি,
“পরদেশে গিয়ে কেষ্টারে নিয়ে কষ্ট অনেক পাবে।”
আমি কহিলাম, “আরে রাম রাম! নিবারণ সাথে যাবে।”
রেলগাড়ি ধায়; হেরিলাম হায় নামিয়া বধর্মানে—
কৃষ্ণ কানত, অতি প্রশান্ত তামাক সাজিয়া আনে!
র্স্পধা তাহার হেনমতে আর কত বা সহিব নিত্য
যত তারে দুষি তবু হনু খুশি, হেরি পুরাতন ভৃত্য!

নামিনু শ্রীধামে— দক্ষিনে বামে পিছনে সমুখে যত
লাগিল পান্ডা,নিমেষে প্রাণটা করিল কুন্ঠাগত।
জন-ছয় সাতে মিলি এক-সাথে পরম বন্ধুভাবে
করিলাম বাসা; মনেহল আশা আরামে দিবস যাবে।
কোথা ব্রজবালা কোথা বনমালা,কোথা বনমালী হরি!
কোথা ছা হন্ত, চিরবসন্ত! আমি বসন্তে মরি।
বন্ধু যে যত স্বপ্নের মতো বাসা ছেড়ে দিল ভঙ্গ
আমি একা ঘরে ব্যাধি-খরশরে ভরিল সকল অঙ্গ
ডাকি নিশিদিন সকরুণ ক্ষীণ,”কেষ্টা আয় রে কাছে।
এতদিনে শেষে আসিয়া বিদেশে প্রাণ বুঝি নাহি বাঁচে।”
হেরি তার মুখ ভুরে ওঠে বুক, সে যেন পরম বিত্ত—
নিশিদিন ধরে দাঁড়ায়ে শিয়রে, মোর পুরাতন ভৃত্য।

মুখে দেয় জল, শুধায় কুশল, শিরে দেয় মোর হাত;
দাঁড়ায়ে নিঝুম চোখে নাই ঘুম, মুখে নাই তার ভাত।
বলে বার বার,”কর্তা তোমার কোন ভয়নাই,শুন—
যাবে দেশে ফিরে মাঠাকুরানীরে দেখিতে পাইবে পুন।”
লভিয়া আরাম আমি উঠিলাম; তাহারে ধরিল জ্বরে;
নিল সে আমার কাল ব্যাধিভার আপনার দেহ-পরে।
হয়ে জ্ঞানহীন কাটিল দু দিন, বন্ধ হইল নাড়ী;
এতবার তারে, গেনু ছাড়াবারে, এতদিনে গেল ছাড়ি।
বহুদিন পরে আপনার ঘরে, ফিরিনু সারিয়া তীর্থ;
আজ সাথে নেই চিরসাথি সেই, মোর পুরাতন ভৃত্য

",রবীন্দ্রনাথ ঠাকুর ,মাত্রাবৃত্ত,https://priyokobita.wordpress.com/2011/09/29/puraton-vritto/,,,
ছাত্রধারা,"বর্ষে  বর্ষে  দলে  দলে                   আসে  বিদ্যামঠতলে 

চলে  যায় তারা  কলরবে, 

কৈশোরের  কিশলয়                         পর্ণে  পরিণত হয় 

যৌবনের  শ্যামল  গৌরবে ।

ভালোবাসি, কাছে  ডাকি,       নামও সব  জেনে  রাখি , 

দেখাশোনা  হয় নিতি নিতি, 

শাসন  তর্জন করি'                       শিখাই  প্রহর ধরি,

থাকে  নাকো,  হায়,  কোনো  স্মৃতি! 

ক 'দিনের  এই  দেখা--                 সাগরসৈকতে রেখা  

নূতন  তরঙ্গে  মুছে যায় ।

ছোট  ছোট  দাগ  পা'র                ঘুচে  হয় একাকার 

নব  নব  পদ-তাড়নায় ।

জানে  না  কে  কোথা যাবে ,      জোটে হেথা ,তাই ভাবে

পাঠশালা, ---যেন পান্থশালা, 

দুদিন একত্রে  মাতে,            মেলে  মেশে,  ব'সে  গাঁথে 

নীতি-হার  আর   কথা-মালা  ।

রাজপথে  দেখা হলে                কেহ  যদি  গুরু  ব'লে

হাত   তুলে  করে  নমস্কার, 

বলি  তবে  হাসি  মুখে ----   'বেঁচে  বর্তে  থাকো  সুখে ',

স্পর্শ করি'  কেশগুলি  তার ।

ভাবিতে  ভাবিতে যাই---      কী  নাম?  মনে  তো  নাই, 

ছাত্র  ছিল  কত  দিন  আগে; 

স্মৃতিসূত্র  ধরি' টানি,                 কৈশোরের  মুখখানি

দেখি  মনে  জাগে কি  না  জাগে ।

ঘন  ঘন  আনাগোনা                    কতদিন দেখাশোনা, 

তবু  কেন  মনে  নাহি  থাকে? 

'ব্যাক্তি'  ডুবে  যায়  'দলে'          মালিকা  পরিলে  গলে

প্রতি  ফুলে  কে-বা  মনে  রাখে?  

এ   জীবন  ভেঙে  গ'ড়ে     শ্যামল  সরস  ক'রে 

ছাত্রধারা  ব'য়ে চলে যায়, 

ফেনিলতা  উচ্ছলতা                হয়ে  যায়  তুচ্ছ  কথা, 

উত্তালতা  সকলি  মিলায় ।

স্বচ্ছতায়  শুধু  হেরি                 আমার  জীবন  ঘেরি '

ভাসে  শুধু  ম্লান  মুখগুলি ;

ভুলে  যাই   হট্টগোল       অট্টহাসি  কলরোল, 

ম্লান  মুখ  কখনো  না  ভুলি ।

কেহ-বা  ক্ষুধায়  ম্লান              কেহ   রোগে ম্রিয়মাণ, 

শ্রমে  কারো  চাহনি করুণ, 

কেহ-বা   বেত্রের  ডরে               বন্দি  হয়ে  রয়  ঘরে, 

নেত্র  কারো  তন্দ্রায় অরুণ।

কেহ  বাতায়ন-পাশে    চেয়ে  রয় নীলাকাশে

যেন  বদ্ধ  পিঞ্জরের  পাখি,   

আকাশে  হেরিয়া  ঘুড়ি                  মন  তার  যায় উড়ি,

মুখে  কালো  ছায়াখানি  রাখি' 

স্মরিয়া   খেলার  মাঠ                কেউ  ভুলে  যায় পাঠ ,

বুদ্ধিতে  বা  কারো  না  কুলায়, 

কেহ  স্মরে  গেহকোণ ,              স্নেহময়   ভাইবোন---

ঘড়ি  পানে  ঘন  ঘন  চায় ।

ডাকিছে  উদার  বায়ু               লয়ে  স্বাস্থ্য  লয়ে  আয়ু ,

ডাক  শোনে ব'সে  রুদ্ধ  ঘরে, 

হাতে  মসি  মুখে  মসি,            মেঘে  ঢাকা শিশু-শশী---

প্রতিবিম্বে  মোর  স্মৃতি  ভরে ।

আর  সবি  গেছি  ভুলি,            ভুলিনি  এ   মুখগুলি, 

একবার   মুদিলে  নয়ন

আঁখিপাতা  ভারী- ভারী ,            ম্লান  মুখ   সারি  সারি 

আকুল  করিয়া  তোলে  মন ।

",কালিদাস রায়,অক্ষরবৃত্ত,https://malabikad.blogspot.com/2019/01/blog-post_92.html?m=1,,,
চিত্রা ,"যখনি দাঁড়াবে তুমি সম্মুখে তাহার, তখনি সে

পথকুক্কুরের মতো সংকোচে সত্রাসে যাবে মিশে ;

দেবতা বিমুখ তারে, কেহ নাহি সহায় তাহার,

মুখে করে আস্ফালন, জানে সে হীনতা আপনার

মনে মনে।

 

 

        কবি, তবে উঠে এসো — যদি থাকে প্রাণ

তবে তাই লহো সাথে, তবে তাই করো আজি দান।

বড়ো দুঃখ, বড়ো ব্যথা — সম্মুখেতে কষ্টের সংসার

বড়োই দরিদ্র, শূন্য, বড়ো ক্ষুদ্র, বদ্ধ, অন্ধকার।

অন্ন চাই, প্রাণ চাই, আলো চাই, চাই মুক্ত বায়ু,

চাই বল, চাই স্বাস্থ্য, আনন্দ-উজ্জ্বল পরমায়ু,

সাহসবিস্তৃত বক্ষপট। এ দৈন্যমাঝারে, কবি,

একবার নিয়ে এসো স্বর্গ হতে বিশ্বাসের ছবি।

 

এবার ফিরাও মোরে, লয়ে যাও সংসারের তীরে

হে কল্পনে, রঙ্গময়ী! দুলায়ো না সমীরে সমীরে

তরঙ্গে তরঙ্গে আর, ভুলায়ো না মোহিনী মায়ায়।

বিজন বিষাদঘন অন্তরের নিকুঞ্জচ্ছায়ায়

রেখো না বসায়ে আর। দিন যায়, সন্ধ্যা হয়ে আসে।

অন্ধকারে ঢাকে দিশি, নিরাশ্বাস উদাস বাতাসে

নিশ্বসিয়া কেঁদে ওঠে বন। বাহিরিনু হেথা হতে

উন্মুক্ত অম্বরতলে, ধূসরপ্রসর রাজপথে

জনতার মাঝখানে। কোথা যাও, পান্থ, কোথা যাও —

আমি নহি পরিচিত, মোর পানে ফিরিয়া তাকাও।

বলো মোরে নাম তব, আমারে কোরো না অবিশ্বাস।

সৃষ্টিছাড়া সৃষ্টিমাঝে বহুকাল করিয়াছি বাস

সঙ্গিহীন রাত্রিদিন ; তাই মোর অপরূপ বেশ,

আচার নূতনতর, তাই মোর চক্ষে স্বপ্নাবেশ

বক্ষে জ্বলে ক্ষুধানল। যেদিন জগতে চলে আসি,

কোন্‌ মা আমারে দিলি শুধু এই খেলাবার বাঁশি।

",রবীন্দ্রনাথ ঠাকুর ,অক্ষরবৃত্ত,https://rabindra-rachanabali.nltr.org/node/10636,,,
আদর্শ ছেলে,"আমাদের দেশে হবে সেই ছেলে কবে?
কথায় না বড় হয়ে কাজে বড় হবে;
মুখে হাসি, বুকে বল, তেজে ভরা মন,
‘মানুষ’ হইতে হবে,–এই তার পণ।

বিপদ আসিলে কাছে, হও আগুয়ান,
নাই কি শরীরে তব রক্ত, মাংস, প্রাণ?
হাত-পা সবারি আছে, মিছে কেন ভয়,
চেতনা রয়েছে যার, সে কি পড়ে রয়?

সে ছেলে কে চায় বলো? কথায়, কথায়–
আসে যার চোখে জল, মাথা ঘুরে যায়।
সাদা প্রাণে হাসি মুখে করো এই পণ–
‘মানুষ’ হইতে হবে, মানুষ যখন।

কৃষকের শিশু কিংবা রাজার কুমার,
সবারি রয়েছে কাজ–এ বিশ্বমাঝার,
হাতে প্রাণে, খাটো সবে, শক্তি করো দান,
তোমরা ‘মানুষ’ হলে, দেশের কল্যাণ।

",কুসুম কুমারী দাশ,অক্ষরবৃত্ত,https://zafrulzaheer.wordpress.com/%E0%A6%95%E0%A7%81%E0%A6%B8%E0%A7%81%E0%A6%AE%E0%A6%95%E0%A7%81%E0%A6%AE%E0%A6%BE%E0%A6%B0%E0%A7%80-%E0%A6%A6%E0%A6%BE%E0%A6%B6/,,,
এ কথা জানিতে তুমি,"এ কথা জানিতে তুমি, ভারত-ঈশ্বর শা-জাহান,

কালস্রোতে ভেসে যায় জীবন যৌবন ধন মান।

          শুধু তব অন্তরবেদনা

চিরন্তন হয়ে থাক্‌ সম্রাটের ছিল এ সাধনা।

          রাজশক্তি বজ্র সুকঠিন

সন্ধ্যারক্তরাগসম তন্দ্রাতলে হয় হোক লীন,

          কেবল একটি দীর্ঘশ্বাস

নিত্য-উচ্ছ্বসিত হয়ে সকরুণ করুক আকাশ

          এই তব মনে ছিল আশ।

          হীরা মুক্তামানিক্যের ঘটা

যেন শূন্য দিগন্তের ইন্দ্রজাল ইন্দ্রধনুচ্ছটা

          যায় যদি লুপ্ত হয়ে যাক,

              শুধু থাক্‌

          একবিন্দু নয়নের জল

     কালের কপোলতলে শুভ্র সমুজ্জ্বল

              এ তাজমহল।

 

     হায় ওরে মানবহৃদয়,

          বার বার

     কারো পানে ফিরে চাহিবার

          নাই যে সময়,

          নাই নাই।

জীবনের খরস্রোতে ভাসিছ সদাই

     ভুবনের ঘাটে ঘাটে--

   এক হাটে লও বোঝা, শূন্য করে দাও অন্য হাটে।

     দক্ষিণের মন্ত্রগুঞ্জরণে

              তব কুঞ্জবনে

     বসন্তের মাধবীমঞ্জরী

     যেই ক্ষণে দেয় ভরি

          মালঞ্চের চঞ্চল অঞ্চল,

বিদায় গোধূলি আসে ধুলায় ছড়ায়ে ছিন্নদল।

          সময় যে নাই;

     আবার শিশিররাত্রে তাই

    নিকুঞ্জে ফুটায়ে তোল নব কুন্দরাজি

সাজাইতে হেমন্তের অশ্রুভরা আনন্দের সাজি।

 

              হায় রে হৃদয়,

              তোমার সঞ্চয়

দিনান্তে নিশান্তে শুধু পথপ্রান্তে ফেলে যেতে হয়।

     নাই নাই, নাই যে সময়।

     হে সম্রাট, তাই তব শঙ্কিত হৃদয়

     চেয়েছিল করিবারে সময়ের হৃদয় হরণ

                             সৌন্দর্যে ভুলায়ে।

                          কণ্ঠে তার কী মালা দুলায়ে

                                    করিলে বরণ

রূপহীন মরণেরে মৃত্যুহীন অপরূপ সাজে।

                             রহে না যে

                            বিলাপের অবকাশ

                             বারো মাস,

              তাই তব অশান্ত ক্রন্দনে

চিরমৌন জাল দিয়ে বেঁধে দিলে কঠিন বন্ধনে।

              জ্যোৎস্নারাতে নিভৃত মন্দিরে

                             প্রেয়সীরে

              যে-নামে ডাকিতে ধীরে ধীরে

সেই কানে-কানে ডাকা রেখে গেলে এইখানে

                             অনন্তের কানে।

                      প্রেমের করুণ কোমলতা

                             ফুটিল তা

          সৌন্দর্যের পুষ্পপুঞ্জে প্রশান্ত পাষাণে।

                            হে সম্রাট কবি,

              এই তব হৃদয়ের ছবি,

                        এই তব নব মেঘদূত,

                             অপূর্ব অদ্ভুত

                                      ছন্দে গানে

          উঠিয়াছে অলক্ষের পানে

          যেথা তব বিরহিণী  প্রিয়া

              রয়েছে মিশিয়া

          প্রভাতের অরুণ-আভাসে

ক্লান্তসন্ধ্যা দিগন্তের করুণ নিশ্বাসে,

     পূর্ণিমায় দেহহীন চামেলির লাবণ্যবিলাসে,

              ভাষার অতীত তীরে

কাঙাল নয়ন যেথা দ্বার হতে আসে ফিরে ফিরে।

          তোমার সৌন্দর্যদূত যুগ যুগ ধরি

               এড়াইয়া কালের প্রহরী

                     চলিয়াছে বাক্যহারা এই বার্তা নিয়া

                 ""ভুলি নাই, ভুলি নাই, ভুলি নাই প্রিয়া।""

 

              চলে গেছ তুমি আজ

                     মহারাজ;

          রাজ্য তব স্বপ্নসম গেছে ছুটে,

              সিংহাসন গেছে টুটে;

                             তব সৈন্যদল

          যাদের চরনভরে ধরণী করিত টলমল

              তাহাদের স্মৃতি আজ বায়ুভরে

              উড়ে যায় দিল্লীর পথের ধূলি-'পরে।

                     বন্দীরা গাহে না গান;

          যমুনা-কল্লোলসাথে নহবত মিলায় না তান;

              তব পুরসুন্দরীর নূপুরনিক্কণ

                    ভগ্ন প্রাসাদের কোণে

                    ম'রে গিয়ে ঝিল্লীস্বনে

                             কাঁদায় রে নিশার গগন।

                    তবুও তোমার দূত অমলিন,

                             শ্রান্তিক্লান্তিহীন,

                        তুচ্ছ করি রাজ্য-ভাঙাগড়া,

                     তুচ্ছ করি জীবনমৃত্যুর ওঠাপড়া,

                             যুগে যুগান্তরে

                             কহিতেছে একস্বরে

                           চিরবিরহীর বাণী নিয়া

                ""ভুলি নাই, ভুলি নাই, ভুলি নাই প্রিয়া।""

 

     মিথ্যা কথা-- কে বলে যে ভোল নাই।

          কে বলে রে খোল নাই

              স্মৃতির পিঞ্জরদ্বার।

             অতীতের চির অস্ত-অন্ধকার

     আজিও হৃদয় তব রেখেছে বাঁধিয়া?

          বিস্মৃতির মুক্তিপথ দিয়া

              আজিও সে হয় নি বাহির?

                      সমাধিমন্দির

              এক ঠাঁই রহে চিরস্থির;

                     ধরায় ধুলায় থাকি

     স্মরণের আবরণে মরণেরে যত্নে রাখে ঢাকি।

          জীবনেরে কে রাখিতে পারে।

     আকাশের প্রতি তারা ডাকিছে তাহারে।

              তার নিমন্ত্রণ লোকে লোকে

          নব নব পূর্বাচলে  আলোকে আলোকে।

                    স্মরণের গ্রন্থি টুটে

                    সে যে যায় ছুটে

                 বিশ্বপথে বন্ধনবিহীন।

     মহারাজ, কোনো মহারাজ্য কোনোদিন

               পারে নাই তোমারে ধরিতে;

     সমুদ্রস্তনিত পৃথ্বী, হে বিরাট, তোমারে ভরিতে

                 নাহি পারে--

              তাই এ-ধরারে

জীবন-উৎসব-শেষে দুই পায়ে ঠেলে

          মৃৎপাত্রের মতো যাও ফেলে।

     তোমার কীর্তির চেয়ে তুমি যে মহৎ,

          তাই তব জীবনের রথ

     পশ্চাতে ফেলিয়া যায় কীর্তিরে তোমার

          বারম্বার।

              তাই

     চিহ্ন তব পড়ে আছে, তুমি হেথা নাই।

              যে প্রেম সম্মুখপানে

          চলিতে চালাতে নাহি জানে,

     যে প্রেম পথের মধ্যে  পেতেছিল নিজ সিংহাসন,

               তার বিলাসের সম্ভাষণ

     পথের ধুলার মতো জড়ায়ে ধরেছে তব পায়ে,

                    দিয়েছ তা ধূলিরে ফিরায়ে।

                  সেই তব পশ্চাতের পদধূলি-'পরে

                     তব চিত্ত হতে বায়ুভরে

                            কখন সহসা

     উড়ে পড়েছিল বীজ জীবনের মাল্য হতে

তুমি চলে গেছ দূরে

              সেই বীজ অমর অঙ্কুরে

                    উঠেছে অম্বরপানে,

                           কহিছে গম্ভীর গানে--

                             ""যত দূর চাই

                          নাই নাই সে পথিক নাই।

     প্রিয়া তারে রাখিল না, রাজ্য তারে ছেড়ে দিল পথ

              রুধিল না সমুদ্র পর্বত।

                            আজি তার রথ

              চলিয়াছে রাত্রির আহ্বানে

                      নক্ষত্রের গানে

              প্রভাতের সিংহদ্বার পানে।

                           তাই

              স্মৃতিভারে আমি পড়ে আছি,

                     ভারমুক্ত সে এখানে নাই।'

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/balaka-65/e-kotha-janite-tumi-bharat-ishwor-sajahan-3963,,,
যোগীনদা,"যোগীনদাদার জন্ম ছিল ডেরাস্মাইলখাঁয়ে।

পশ্চিমেতে অনেক শহর অনেক গাঁয়ে গাঁয়ে

বেড়িয়েছিলেন মিলিটারি জরিপ করার কাজে,

শেষ বয়সে স্থিতি হল শিশুদলের মাঝে।

""জুলুম তোদের সইব না আর"" হাঁক চালাতেন রোজই,

পরের দিনেই আবার চলতে ঐ ছেলেদের খোঁজই।

দরবারে তাঁর কোনো ছেলের ফাঁক পড়বার জো কী--

ডেকে বলতেন, ""কোথায় টুনু, কোথায় গেল খোঁকি।""

""ওরে ভজু, ওরে বাঁদর, ওরে লক্ষ্মীছাড়া""

হাঁক দিয়ে তাঁর ভারি গলায় মাতিয়ে দিতেন পাড়া।

চারদিকে তাঁর ছোটো বড়ো জুটত যত লোভী

কেউ বা পেত মার্বেল, কেউ গণেশমার্কা ছবি।

              কেউ বা লজঞ্জুস,

সেটা ছিল মজলিসে তাঁর হাজরি দেবার ঘুষ।

কাজলি যদি অকারণে করত অভিমান

হেসে বলতেন ""হাঁ করো তো"", দিতেন ছাঁচি পান।

আপনসৃষ্ট নাতনিও তাঁর ছিল অনেকগুলি,

পাগলি ছিল, পটলি ছিল, আর ছিল জঙ্গুলি।

কেয়া-খয়ের এনে দিত, দিত কাসুন্দিও,

মায়ের হাতের জারকলেবু যোগীনদাদার প্রিয়।

 

তখনো তাঁর শক্ত ছিল মুগুর-ভাঁজা দেহ,

বয়স যে ষাট পেরিয়ে গেছে বুঝত না তা কেহ।

ঠোঁটের কোণে মুচকি হাসি, চোখদুটি জ্বল্‌জ্বলে,

মুখ যেন তাঁর পাকা আমটি, হয়নি সে থল্‌থলে।

চওড়া কপাল, সামনে মাথায় বিরল চুলের টাক,

গোঁফ জোড়াটার খ্যাতি ছিল, তাই নিয়ে তাঁর জাঁক।

 

দিন ফুরোত, কুলুঙ্গিতে প্রদীপ দিত জ্বালি।

বেলের মালা হেঁকে যেত মোড়ের মাথায় মালী।

চেয়ে রইতেম মুখের দিকে শান্তশিষ্ট হয়ে,

কাঁসর-ঘণ্টা উঠত বেজে গলির শিবালয়ে।

সেই সেকালের সন্ধ্যা মোদের সন্ধ্যা ছিল সত্যি,

দিন-ভ্যাঙানো ইলেকট্রিকের হয়নিকো উৎপত্তি।

ঘরের কোণে কোণে ছায়া, আঁধার বাড়ত ক্রমে,

মিট্‌মিটে এক তেলের আলোয় গল্প উঠত জমে।

শুরু হলে থামতে তাঁরে দিতেম না তো ক্ষণেক,

সতি মিথ্যে যা-খুশি তাই বানিয়ে যেতেন অনেক।

ভূগোল হত উলটো-পালটা, কাহিনী আজগুবি,

              মজা লাগত খুবই।

গল্পটুকু দিচ্ছি, কিন্তু দেবার শক্তি নাই তো

বলার ভাবে যে রঙটুকু মন আমাদের ছাইত।

 

হুশিয়ারপুর পেরিয়ে গেল ছন্দৌসির গাড়ি,

দেড়টা রাতে সর্‌হরোয়ায় দিল স্টেশন ছাড়ি।

     ভোর থাকতেই হয়ে গেল পার

বুলন্দশর আম্লোরিসর্সার।

     পেরিয়ে যখন ফিরোজাবাদ এল

         যোগীনদাদার বিষম খিদে পেল।

ঠোঙায়-ভরা পকৌড়ি আর চলছে মটরভাজা

এমন সময় হাজির এসে জৌনপুরের রাজা।

পাঁচশো-সাতশো লোকলস্কর, বিশপঁচিশটা হাতি

মাথার উপর ঝালর-দেওয়া প্রকাণ্ড এক হাতি।

  মন্ত্রী এসেই দাদার মাথায় চড়িয়ে দিল তাজ,

               বললে, ""যুবরাজ,

  আর কতদিন রইবে প্রভু, মোতিমহল ত্যেজে।'

  বলতে বলতে রামশিঙা আর ঝাঁঝর উঠল বেজে।

 

              ব্যাপারখানা এই--

  রাজপুত্র তেরো বছর রাজভবনে নেই।

                 সদ্য ক'রে বিয়ে,

  নাথদোয়ারার সেগুনবনে শিকার করতে গিয়ে

  তার পরে যে কোথায় গেল, খুঁজে না পায় লোক।

  কেঁদে কেঁদে অন্ধ হল রানীমায়ের চোখ|

  খোঁজ পড়ে যায় যেমনি কিছু শোনে কানাঘুষায়,

  খোঁজে পিণ্ডিদাদনখাঁয়ে, খোঁজে লালামুসায়।

  খুঁজে খুঁজে লুধিয়ানায় ঘুরেছে পঞ্জাবে,

  গুলজারপুর হয়নি দেখা, শুনছি পরে যাবে।

  চঙ্গামঙ্গা দেখে এল সবাই আলমগিরে,

  রাওলপিণ্ডি থেকে এল হতাশ হয়ে ফিরে।

  ইতিমধ্যে যোগীনদাদা হাৎরাশ জংশনে

  গেছেন লেগে চায়ের সঙ্গে পাঁউরুটি-দংশনে।

            দিব্যি চলছে খাওয়া,

  তারি সঙ্গে খোলা গায়ে লাগছে মিঠে হাওয়া--

  এমন সময় সেলাম করলে জৌনপুরের চর;

  জোড় হাতে কয়, ""রাজাসাহেব, কঁহা আপ্‌ কা ঘর।'

  দাদা ভাবলেন, সম্মানটা নিতান্ত জম্‌কালো,

  আসল পরিচয়টা তবে না দেওয়াই তো ভালো।

  ভাবখানা তাঁর দেখে চরের ঘনালো সন্দেহ,

  এ মানুষটি রাজপুত্রই, নয় কভু আর-কেহ।

  রাজলক্ষণ এতগুলো একখানা এই গায়

  ওরে বাস রে, দেখেনি সে আর কোনো জায়গায়।

     তার পরে মাস পাঁচেক গেছে দুঃখে সুখে কেটে,

     হারাধনের খবর গেল জৌনপুরের স্টেটে।

     ইস্টেশনে নির্ভাবনায় বসে আছেন দাদা,

     কেমন করে কী যে হল লাগল বিষম ধাঁধা।

     গুর্খা ফৌজ সেলাম করে দাঁড়ালো চারদিকে,

     ইস্টেশনটা ভরে গেল আফগানে আর শিখে।

     ঘিরে তাঁকে নিয়ে গেল কোথায় ইটার্সিতে,

     দেয় কারা সব জয়ধ্বনি উর্‌দুতে ফার্সিতে।

     সেখান থেকে মৈনপুরী, শেষে লছ্‌মন্‌-ঝোলায়

     বাজিয়ে সানাই চড়িয়ে দিল ময়ূরপংখি দোলায়।

     দশটা কাহার কাঁধে নিল, আর পঁচিশটা কাহার

                 সঙ্গে চলল তাঁহার।

     ভাটিণ্ডাতে দাঁড় করিয়ে জোরালো দূরবীনে

     দখিনমুখে ভালো করে দেখে নিলেন চিনে

                 বিন্ধ্যাচলের পর্বত।

     সেইখানেতে খাইয়ে দিল কাঁচা আমের শর্বৎ।

     সেখান থেকে এক পহরে গেলেন জৌনপুরে

                    পড়ন্ত রোদ্‌দুরে।

 

                    এইখানেতেই শেষে

     যোগীনদাদা থেমে গেলেন যৌবরাজ্যে এসে।

            হেসে বললেন, ""কী আর বলব দাদা,

     মাঝের থেকে মটর-ভাজা খাওয়ায় পড়ল বাধা।""

            ""ও হবে না, ও হবে না"" বিষম কলরবে

     ছেলেরা সব চেঁচিয়ে উঠ্‌ল, ""শেষ করতেই হবে।""

                 যোগীনদা কয়, ""যাক গে,

            বেঁচে আছি শেষ হয়নি ভাগ্যে।

     তিনটে দিন না যেতে যেতেই হলেম গলদ্‌ঘর্ম।

     রাজপুত্র হওয়া কি, ভাই, যে-সে লোকের কর্ম।

     মোটা মোটা পরোটা আর তিন পোয়াটাক ঘি

     বাংলাদেশের-হাওয়ায়-মানুষ সইতে পারে কি।

     নাগরা জুতায় পা ছিঁড়ে যায়, পাগড়ি মুটের বোঝা,

                 এগুলি কি সহ্য করা সোজা।

     তা ছাড়া এই রাজপুত্রের হিন্দি শুনে কেহ

                 হিন্দি বলেই করলে না সন্দেহ।

       যেদিন দূরে শহরেতে চলছিল রামলীলা

              পাহারাটা ছিল সেদিন ঢিলা।

       সেই সুযোগে গৌড়বাসী তখনি এক দৌড়ে

                 ফিরে এল গৌড়ে।

              চলে  গেল সেই রাত্রেই ঢাকা--

       মাঝের থেকে চর পেয়ে যায় দশটি হাজার টাকা।

              কিন্তু, গুজব শুনতে পেলেম শেষে,

       কানে মোচড় খেয়ে টাকা ফেরত দিয়েছে সে।""

 

     ""কেন তুমি ফিরে এলে"" চেঁচাই চারিপাশে,

            যোগীনদাদা একটু কেবল হাসে।

     তার পরে তো শুতে গেলেম, আধেক রাত্রি ধ'রে

     শহরগুলোর নাম যত সব মাথার মধ্যে ঘোরে।

            ভারতভূমির সব ঠিকানাই ভুলি যদি দৈবে,

            যোগীনদাদার ভূগোল-গোলা গল্প মনে রইবে।


",রবীন্দ্রনাথ ঠাকুর ,স্বরবৃত্ত,https://www.tagoreweb.in/Verses/chhorar-chhabi-118/joginda-2410,,,
প্রভাত,"রাত পোহালো, ফর্সা হলো 
ফুটল কত ফুল
কাঁপিয়ে পাখা, নীল পতাকা 
জুটলো অলিকুল। 
পূর্ব ভাগে, নবীন রাগে
উঠল দিবাকর।
সোনার বরণ, তরুণ তপন
দেখতে মনোহর।
ঘরের চালে, পালে পালে
ডাকছে কত কাক
পূজা-বাটিতে, জোড়-কাঠিতে
বাজছে যেন ঢাক।
মাথা তুলি, মরালগুলি
নদীর কুলে ধায়।
চরণ দিয়ে, জল কাটিয়ে 
সাঁতার দিয়ে যায়।",দীনবন্ধু মিত্র ,স্বরবৃত্ত,,,,
জীবন - বন্দনা,"গাহি তাহাদের গান – ধরণির হাতে দিল যারা আনি ফসলের ফরমান। শ্রম-কিণাঙ্ক-কঠিন যাদের নির্দয় মুঠি-তলে ত্রস্তা ধরণি নজরানা দেয় ডালি ভরে ফুলে ফলে। বন্য-শ্বাপদ-সংকুল জরা-মৃত্যু-ভীষণা ধরা যাদের শাসনে হল সুন্দর কুসুমিতা মনোহরা। যারা বর্বর হেথা বাঁধে ঘর পরম অকুতোভয়ে বনের ব্যাঘ্র মরুর সিংহ বিবরের ফণী লয়ে। এল দুর্জয় গতিবেগ সম যারা যাযাবর-শিশু – তারাই গাহিল নব প্রেমগান ধরণি-মেরির জিশু – যাহাদের চলা লেগে উল্কার মতো ঘুরিছে ধরণি শূন্যে অমিত বেগে !

খেয়াল খুশিতে কাটি অরণ্য রচিয়া অমরাবতী

যাহারা করিল ধ্বংসসাধন পুন চঞ্চলমতি,

জীবন-আবেগ রুধিতে না পারি যারা উদ্ধত-শির

লঙ্ঘিতে গেল হিমালয়, গেল শুষিতে সিন্ধু-নীর।

নবীন জগৎ সন্ধানে যারা ছুটে মেরু-অভিযানে,

পক্ষ বাঁধিয়া উড়িয়া চলেছে যাহারা ঊর্ধ্বপানে।

তবুও থামে না যৌবন-বেগ, জীবনের উল্লাসে

চলেছে চন্দ্র-মঙ্গল-গ্রহে স্বর্গে অসীমাকাশে।

যারা জীবনের পসরা বহিয়া মৃত্যুর দ্বারে দ্বারে

করিতেছে ফিরি, ভীম রণভূমে প্রাণ বাজি রেখে হারে।

আমি মর-কবি – গাহি সেই বেদে-বেদুইনদের গান,

যুগে যুগে যারা করে অকারণ বিপ্লব-অভিযান।

জীবনের আতিশয্যে যাহারা দারুণ উগ্রসুখে

সাধ করে নিল গরল-পিয়ালা, বর্শা হানিল বুকে !

আষাঢ়ের গিরি-নিঃস্রাবসম কোনো বাধা মানিল না,

বর্বর বলি যাহাদের গালি পাড়িল ক্ষুদ্রমনা,

কূপমণ্ডূক ‘অসংযমী’র আখ্যা দিয়াছে যারে,

তারই তরে ভাই গান রচে যাই, বন্দনা করি তারে !

",কাজী নজরুল ইসলাম ,মাত্রাবৃত্ত,https://www.kobitacocktail.com/%E0%A6%9C%E0%A7%80%E0%A6%AC%E0%A6%A8-%E0%A6%AC%E0%A6%A8%E0%A7%8D%E0%A6%A6%E0%A6%A8%E0%A6%BE/,,,
প্রলয়োল্লাস ,"তোরা সব জয়ধ্বনি কর!

তোরা সব জয়ধ্বনি কর!

ঐনূতনের কেতন ওড়ে কালবোশেখির ঝড়

তোরা সব জয়ধ্বনি কর!!

আস্‌ল এবার অনাগত প্রলয়–নেশায় নৃত্য–পাগল,

সিন্ধু–পারের সিংহ–দ্বারে ধমক হেনে ভাঙল আগল!

মৃত্যু–গহন অন্ধকুপে, মহাকালের চন্ড–রূপে ধূম্র–ধূপে

বজ্র–শিখার মশাল জ্বেলে আসছে ভয়ংকর!

ওরে ওই হাসছে ভয়ংকর!

তোরা সব জয়ধ্বনি কর!!

দ্বাদশ রবির বহ্নি–জ্বালা ভয়াল তাহার নয়ন–কটায়,

দিগন্তরের কাঁদন লুটায় পিঙ্গল তার ত্রস্ত জটায়!

বিন্দু তাহার নয়ন –জলে

সপ্ত মহাসিন্ধু দোলে

কপোল–তলে!

বিশ্ব –মায়ের আসন তারই বিপুল বাহুর ‘পর –

হাঁকে ঐ “জয় প্রলয়ংকর!”

তোরা সব জয়ধ্বনি কর!!

মাভৈঃ, ওরে মাভৈঃ, মাভৈঃ, মাভৈঃ জগৎ জুড়ে প্রলয় এবার ঘনিয়ে আসে

জরায়–মরা মুমূর্ষুদের প্রাণ–লুকানো ঐ বিনাশে।

এবার মহা–নিশার শেষে

আসবে ঊষা অরুণ হেসে

করুণ্ বেশে!

দিগম্বরের জটায় লুটায় শিশু–চাঁদের কর!

আলো তার ভরবে এবার ঘর!

তোরা সব জয়ধ্বনি কর!!

",কাজী নজরুল ইসলাম ,মাত্রাবৃত্ত,https://www.poetrystate.com/nazrul/%E0%A6%AA%E0%A7%8D%E0%A6%B0%E0%A6%B2%E0%A6%AF%E0%A6%BC%E0%A7%8B%E0%A6%B2%E0%A7%8D%E0%A6%B2%E0%A6%BE%E0%A6%B8/,,,
গন্ধারীর আবেদন,"দুর্যোধন ।

নিন্দা! আর নাহি ডরি ,
নিন্দারে করিব ধ্বংস কণ্ঠরুদ্ধ করি ।
নিস্তব্ধ করিয়া দিব মুখরা নগরী
স্পর্ধিত রসনা তার দৃঢ়বলে চাপি
মোর পাদপীঠতলে । “ দুর্যোধন পাপী ”
“ দুর্যোধন ক্রূরমনা ” “ দুর্যোধন হীন ”
নিরুত্তরে শুনিয়া এসেছি এতদিন ,
রাজদণ্ড স্পর্শ করি কহি মহারাজ ,
আপামর জনে আমি কহাইব আজ —
“ দুর্যোধন রাজা , দুর্যোধন নাহি সহে
রাজনিন্দা-আলোচনা , দুর্যোধন বহে
নিজ হস্তে নিজ নাম । ”

ধৃতরাষ্ট্র ।

ওরে বৎস , শোন্‌ ,
নিন্দারে রসনা হতে দিলে নির্বাসন
নিম্নমুখে অন্তরের গূঢ় অন্ধকারে
গভীর জটিল মূল সুদূরে প্রসারে ,
নিত্য বিষতিক্ত করি রাখে চিত্ততল ।
রসনায় নৃত্য করি চপল চঞ্চল
নিন্দা শ্রান্ত হয়ে পড়ে ; দিয়ো না তাহারে
নিঃশব্দে আপন শক্তি বৃদ্ধি করিবারে
গোপন হৃদয়দুর্গে । প্রীতিমন্ত্রবলে
শান্ত করো , বন্দী করো নিন্দাসর্পদলে
বংশীরবে হাস্যমুখে ।

অব্যক্ত নিন্দায়
কোনো ক্ষতি নাহি করে রাজমর্যাদায় ;
ভ্রূক্ষেপ না করি তাহে । প্রীতি নাহি পাই
তাহে খেদ নাহি , কিন্তু স্পর্ধা নাহি চাই
মহারাজ! প্রীতিদান স্বেচ্ছার অধীন ,
প্রীতিভিক্ষা দিয়ে থাকে দীনতম দীন —
সে প্রীতি বিলাক তারা পালিত মার্জারে ,
দ্বারের কুক্কুরে , আর পাণ্ডবভ্রাতারে —
তাহে মোর নাহি কাজ । আমি চাহি ভয় ,
সেই মোর রাজপ্রাপ্য — আমি চাহি জয়
দর্পিতের দর্প নাশি ।",রবীন্দ্রনাথ ঠাকুর ,অক্ষরবৃত্ত,https://bengaliforum.com/%E0%A6%97%E0%A6%BE%E0%A6%A8%E0%A7%8D%E0%A6%A7%E0%A6%BE%E0%A6%B0%E0%A7%80%E0%A6%B0-%E0%A6%86%E0%A6%AC%E0%A7%87%E0%A6%A6%E0%A6%A8-gandharir-abedan/,,,
একটি দুপুরের উপকথা ,"সজীব সকালে চোখ মেলি, প্রতিদিনের পৃথিবী
আমাকে জানায় অভিবাদন। টাটকা রোদ,
পাখিদের ওড়াউড়ি, গাছের পাতার দুলুনি, বেলফুলের গন্ধ
ডেকে আনে আমার বালকবেলাকে।
রোদ আমার ভেতরে বাজতে থাকে মোহন বাদ্যযন্ত্রের মতো
আর আমি যেন নিভৃত আরোগ্যশালায়
একটু একটু করে স্বাস্থ্য ফিরে পাই। ভোর স্বপ্নের ভাষায়
অপরূপ কোলাহলময় আমার শিরায় শিরায়;
আমি সঙ্গমকালীন একাকিত্বের কথা ভুলে, ভুলে উঠোনের কথা
দিগন্ত আর ধাবমান অশ্বপালের কথা ভাবি।

এখন সেই জাগরণের মুহূর্তে
আমি কি জানতাম কী বিপুল আশ্চর্য অপেক্ষা করছে
আমার জন্যে? কয়েক ঘণ্টা পরেই ঝকঝকে দুপুরে
আমার অস্তিত্বকে উদ্ভাসিত করে একজন
সিঁড়ির ধাপ ছেড়ে
উঠে আসবে আমার বাঁ পাশে? তার দৃষ্টি আর হাসিতে
আমার পরমায়ু হবে গভীর সঞ্জীবিত?

তখন কি আমি জানতাম
দুপুর এমন বাঙ্ময় হতে পারে, হতে পারে কোনো পাখির দীর্ঘ ডাক?

হৃদের ছলছলানি? এমন সম্মোহনময়?
পুলিশের বাঁশি, মাইল মাইলব্যাপী বুটের শব্দ,
বম্ব্যরের মৃত্যুবর্ষী গর্জন, বাতিল শাসনতন্ত্রের হাহাকার
আর পাঁচসালা পরিকল্পনার আর্তনাদ ছাপিয়ে
একটা দুপুর চাইকোভস্কির সুর হতে পারে, আগে জানিনি।
একজন, বহুদিন আগেকার রাত্রির গহন থেকে আফ্রোদিতির মতো
উঠে-আসা একজন, দুপুরকে অনন্য উপহারে রূপান্তরিত করে
আমার উদ্দেশে। সেই উপহার
হাত বাড়ায় আমার দিকে, আমি মুগ্ধাবেশে
পান করি সেই দৃশ্য। দুপুর, আকাশের দিকে বাহু-তোলা গাছ,
রৌদ্রাক্রান্ত পথ, ধাবমান যান আর আমরা দুজন
নববর্ষের প্রথম দিন হয়ে যাই।
কী সুন্দর তুমি, দুপুর উচ্চারণ করে তোমার কানে কানে;
তুমি হাসো দুপুরকে অবিশ্বাস করে,
সেই হাসি দুপুরকে করে তোলে আরো প্রগলভ।
এই শহুরে দুপুরে অকস্মাৎ ভাবি-
এ দুপুর জানে প্রতিবিপ্লবীর ভ্রান্তির মতো কিছু কথোপকথন
আমাদের আছে,
এ দুপুর জানে ভূমিহীন কৃষকের স্বপ্নের মতো কিছু স্বপ্ন
আমাদের বাস্তবে লতিয়ে ওঠে,
এ দুপুর জানে গুপ্তহত্যার মতো নিঃশব্দ ভয়ংকর কিছু
বারংবার ঘটতে থাকে আমাদের ভেতর,
এ দুপুর জানে ল্যাজারাস আড়মোড়া ভাঙে উদাস প্রান্তরে,
তোমার অনাবৃত বাহুর মতো যেন কোন স্মৃতি
ঝুলে রয় মনের ঝোপঝাড়ে,
এ দুপুর জানে খরগোশেরও ঘাড়ে কিছু কবিতার পঙ্‌ক্তি
মিশে থাকে,
কোথায় ব্যাপক জতুগৃহে অনেকানেক ঘোড়া পুড়ে যায়।
কী সুন্দর তুমি, মনে মনে বলি।
তখন আমার চতুষ্পার্শ্বে ট্রাফিকের মাতলামি,
রাস্তা উপচে-পড়া মানুষ, দোকানপাটের বিজ্ঞাপনী ইশারা,
চিত্রতারকার রঙচঙে ছবি,অথচ আমি
কিছুই দেখি না, শুনি না কিছুই। দুপুরে
আমার দু’চোখ জুড়ে তুমি শুধু তুমি।
কী সুন্দর তুমি, আবৃত্তি করি তোমার সৌন্দর্য
আর হঠাৎ মনে পড়ে, তোমাকে ধরে রাখতে পারব না কখনো।
হয়তো এমন দিন আসবে,
যখন আকাশে সূর্য হাসবে রাষ্ট্রদূতের মতো অথবা চাঁদ
আত্মগোপনকারী রাজনৈতিক কর্মার মতো
গা-ঢাকা দেবে মেঘের ভূতলে,
কিংবা হলদে পাতার মতো হেমন্ত ছোঁবে আমাকে,
ঝমঝমিয়ে আষাঢ় নামবে এ শহরে
আর আমি নির্বাসিত হবো তোমার সান্নিধ্যের অলকাপুরী থেকে।
চাই, তোমাকেই চাই বলে আমার অস্তিত্ব এক-দীর্ঘ চিৎকারে
রূপান্তরিত হবে, দিনযাপন মনে হবে
নিরন্ধ্র কারাবাসের মতো; আর তোমার উদ্দেশে আমার ডাক
প্রতিধ্বনি হয়ে ফিরে আসবে আমারই কাছে বারে বারে।
যখন কোনো কোনো দুঃস্বপ্নসংকুল
রাতে ঘুমের বড়ি সেবন করার পরও ঘুম আসবে না তোমার,
তখন জানালার কাছে দাঁড়িয়ে তুমি, চোখ মেলে দিও
ক্ষুধিত অন্ধকারে,
তখন দেখতে পারবে অদূরে দাঁড়িয়ে আছে একজন
তোমারই প্রতীক্ষায়; কোনো পাহারাদার তাকে ‘দূর হট’ বলে
তাড়াতে পারবে না,
এমনকি আজরাইলের অন্ধ, দুর্বিনীত ডানাও না।

",শামসুর রহমান ,অক্ষরবৃত্ত,https://www.ebanglalibrary.com/4369/%E0%A6%8F%E0%A6%95%E0%A6%9F%E0%A6%BF-%E0%A6%A6%E0%A7%81%E0%A6%AA%E0%A7%81%E0%A6%B0%E0%A7%87%E0%A6%B0-%E0%A6%89%E0%A6%AA%E0%A6%95%E0%A6%A5%E0%A6%BE/,,,
আমার কৈফিয়ত ,"বর্তমানের কবি আমি ভাই, ভবিষ্যতের নই ‘নবী’,
কবি ও অকবি যাহা বলো মোরে মুখ বুঁজে তাই সই সবি!
কেহ বলে, ‘তুমি ভবিষ্যতে যে
ঠাঁই পাবে কবি ভবীর সাথে হে!
যেমন বেরোয় রবির হাতে সে চিরকেলে-বাণী কই কবি?’
দুষিছে সবাই, আমি তবু গাই শুধু প্রভাতের ভৈরবী!

কবি-বন্ধুরা হতাশ হইয়া মোর লেখা প’ড়ে শ্বাস ফেলে!
বলে, কেজো ক্রমে হচ্ছে অকেজো পলিটিক্সের পাশ ঠেলে’।
পড়ে না ক’ বই, ব’য়ে গেছে ওটা।
কেহ বলে, বৌ-এ গিলিয়াছে গোটা।
কেহ বলে, মাটি হ’ল হয়ে মোটা জেলে ব’সে শুধু তাস খেলে!
কেহ বলে, তুই জেলে ছিলি ভালো ফের যেন তুই যাস জেলে!

গুরু ক’ন, তুই করেছিস শুরু তলোয়ার দিয়ে দাড়ি চাঁছা!
প্রতি শনিবারী চিঠিতে প্রেয়সী গালি দেন, ‘তুমি হাঁড়িচাঁচা!’
আমি বলি, ‘প্রিয়ে, হাটে ভাঙি হাঁড়ি!’
অমনি বন্ধ চিঠি তাড়াতাড়ি।
সব ছেড়ে দিয়ে করিলাম বিয়ে, হিন্দুরা ক’ন, আড়ি চাচা!’
যবন না আমি কাফের ভাবিয়া খুঁজি টিকি দাড়ি, নাড়ি কাছা!

মৌ-লোভী যত মৌলবী আর ‘ মোল্‌-লা’রা ক’ন হাত নেড়ে’,
‘দেব-দেবী নাম মুখে আনে, সবে দাও পাজিটার জাত মেরে!
ফতোয়া দিলাম- কাফের কাজী ও,
যদিও শহীদ হইতে রাজী ও!
‘আমপারা’-পড়া হাম-বড়া মোরা এখনো বেড়াই ভাত মেরে!
হিন্দুরা ভাবে,‘ পার্শী-শব্দে কবিতা লেখে, ও পা’ত-নেড়ে!’

আনকোরা যত নন্‌ভায়োলেন্ট নন্‌-কো’র দলও নন্‌ খুশী।
‘ভায়োরেন্সের ভায়োলিন্‌’ নাকি আমি, বিপ্লবী-মন তুষি!
‘এটা অহিংস’, বিপ্লবী ভাবে,
‘নয় চর্‌কার গান কেন গা’বে?’
গোঁড়া-রাম ভাবে নাস্তিক আমি, পাতি-রাম ভাবে কন্‌ফুসি!
স্বরাজীরা ভাবে নারাজী, নারাজীরা ভাবে তাহাদের আঙ্কুশি!

নর ভাবে, আমি বড় নারী-ঘেঁষা! নারী ভাবে, নারী-বিদ্বেষী!
‘বিলেত ফেরনি?’ প্রবাসী-বন্ধু ক’ন, ‘ এই তব বিদ্যে, ছি!’
ভক্তরা বলে, ‘নবযুগ-রবি!’-
যুগের না হই, হজুগের কবি
বটি ত রে দাদা, আমি মনে ভাবি, আর ক’ষে কষি হৃদ্‌-পেশী,
দু’কানে চশ্‌মা আঁটিয়া ঘুমানু, দিব্যি হ’তেছে নিদ্‌ বেশী!

কি যে লিখি ছাই মাথা ও মুণ্ডু আমিই কি বুঝি তার কিছু?
হাত উঁচু আর হ’ল না ত ভাই, তাই লিখি ক’রে ঘাড় নীচু!
বন্ধু! তোমরা দিলে না ক’ দাম,
রাজ-সরকার রেখেছেন মান!
যাহা কিছু লিখি অমূল্য ব’লে অ-মূল্যে নেন! আর কিছু
শুনেছ কি, হুঁ হুঁ, ফিরিছে রাজার প্রহরী সদাই কার পিছু?

বন্ধু! তুমি ত দেখেছ আমায় আমার মনের মন্দিরে,
হাড় কালি হ’ল শাসাতে নারিনু তবু পোড়া মন-বন্দীরে!
যতবার বাঁধি ছেঁড়ে সে শিকল,
মেরে মেরে তা’রে করিনু বিকল,
তবু যদি কথা শোনে সে পাগল! মানিল না ররি-গান্ধীরে।
হঠাৎ জাগিয়া বাঘ খুঁজে ফেরে নিশার আঁধারে বন চিরে’!

আমি বলি, ওরে কথা শোন্‌ ক্ষ্যাপা, দিব্যি আছিস্‌ খোশ্‌-হালে!
প্রায় ‘হাফ’-নেতা হ’য়ে উঠেছিস্‌, এবার এ দাঁও ফস্‌কালে
‘ফুল’-নেতা আর হবিনে যে হায়!
বক্তৃতা দিয়া কাঁদিতে সভায়
গুঁড়ায়ে লঙ্কা পকেটেতে বোকা এই বেলা ঢোকা! সেই তালে
নিস্‌ তোর ফুটো ঘরটাও ছেয়ে, নয় পস্তাবি শেষকালে।

বোঝে না ক’ যে সে চারণের বেশে ফেরে দেশে দেশে গান গেয়ে,
গান শুন সবে ভাবে, ভাবনা কি! দিন যাবে এবে পান খেয়ে!
রবে না ক’ ম্যালেরিয়া মহামারী,
স্বরাজ আসিছে চ’ড়ে জুড়ি-গাড়ী,
চাঁদা চাই, তারা ক্ষুধার অন্ন এনে দেয়, কাঁদে ছেলে-

মেয়ে।
মাতা কয়, ওরে চুপ্‌ হতভাগা, স্বরাজ আসে যে, দেখ্‌ চেয়ে!

ক্ষুধাতুর শিশু চায় না স্বরাজ, চায় দুটো ভাত, একটু নুন,
বেলা ব’য়ে যায়, খায়নি ক’ বাছা, কচি পেটে তার জ্বলে আগুন।
কেঁদে ছুটে আসি পাগলের প্রায়,
স্বরাজের নেশা কোথা ছুটে যায়!
কেঁদে বলি, ওগো ভগবান তুমি আজিও আছে কি? কালি ও চুন
কেন ওঠে না ক’ তাহাদের গালে, যারা খায় এই শিশুর খুন?

আমরা ত জানি, স্বরাজ আনিতে পোড়া বার্তাকু এনেছি খাস!
কত শত কোটি ক্ষুধিত শিশুর ক্ষুধা নিঙাড়িয়া কাড়িয়া গ্রাস
এল কোটি টাকা, এল না স্বরাজ!
টাকা দিতে নারে ভুখারি সমাজ।
মা’র বুক হ’তে ছেলে কেড়ে খায়, মোরা বলি, বাঘ, খাও হে ঘাস!
হেরিনু, জননী মাগিছে ভিক্ষা ঢেকে রেখে ঘরে ছেলের লাশ!

বন্ধু গো, আর বলিতে পারি না, বড় বিষ-জ্বালা এই বুকে!
দেখিয়া শুনিয়া ক্ষেপিয়া গিয়াছি, তাই যাহা আসে কই মুখে।
রক্ত ঝরাতে পারি না ত একা,
তাই লিখে যাই এ রক্ত-লেখা,
বড় কথা বড় ভাব আসে না ক’ মাথায়, বন্ধু, বড় দুখে!
অমর কাব্য তোমরা লিখিও, বন্ধু, যাহারা আছ সুখে!

পরোয়া করি না, বাঁচি বা না-বাঁচি যুগের হুজুগ কেটে গেলে,
মাথায় উপরে জ্বলিছেন রবি, রয়েছে সোনার শত ছেলে।
প্রার্থনা ক’রো যারা কেড়ে খায় তেত্রিশ কোটি মুখের গ্রাস,
যেন লেখা হয় আমার রক্ত-লেখায় তাদের সর্বনাশ!

",কাজী নজরুল ইসলাম ,মাত্রাবৃত্ত,https://www.kobitacocktail.com/%E0%A6%86%E0%A6%AE%E0%A6%BE%E0%A6%B0-%E0%A6%95%E0%A7%88%E0%A6%AB%E0%A6%BF%E0%A7%9F%E0%A7%8E/,,,
রাখী বন্ধন ,"সই পাতালো কি শরতে আজিকে স্নিগ্ধ আকাশ ধরণী?
নীলিমা বাহিয়া সওগাত নিয়া নামিছে মেঘের তরণী!
অলকার পানে বলাকা ছুটিছে, মেঘ-দূত- মন মোহিয়া!
চঞ্চুতে রাঙ্গা কল মীর কুঁড়ি- মরতের ভেট বহিয়া!
সখীর গাঁয়ের সেঁউতি- বোঁটার ফিরোজায় রেঙ্গে পেশোয়াজ
আসমানী আর মৃন্ময়ী সখী মিশিয়াছে মেঠো পথ- মাঝ!
আকাশ এনেছে কুয়াশা- উড়ুনী, আসমানী- নীল- কাঁচুলি,
তারকার টিপ, বিজলীর হার, দ্বিতীয় - চাঁদের হাঁসুলি!
ঝরা-বৃষ্টির ঝর ঝর আর পাপিয়া শ্যামের কূজনে
বাজে নহবত আকাশ ভূবনে- সই পাতিয়েছে দু'জনে!
আকাশের দাসী সমীরণ আনে শ্বেত পেঁজা- মেঘ ফেনা ফুল,
হেথা জলে থলে কুমুদে আলুথালু ধরা বেয়াকুল।
আকাশ-গাঙে কি বান ডেকেছে গো, গান গেয়ে চলে বরষা,
বিজুরীর গুণ টেনে টেনে চলে মেঘ- কুমারীরা হরষা।
হেথা মেঘ পানে কালো চোখ হানে মাটির কুমার মাঝিরা,
জল ছুড়ে মারে মেঘ-বালা দল, বলে- 'চাহে দেখ পাজীরা!'
কহিছে আকাশ, 'ওলো সই, তোর চকোরে পাঠাস নিশিথে,
চাঁদ ছেনে দেবো জোছনা- অমৃত তোর ছেলে যত তৃষিতে।
আমারে পাঠাস সোঁদা- সোঁদা- বাস তোর ও-মাটির সুরভি,
প্রভাত ফুলের পরিমল মধু, সন্ধ্যাবেলার পুরবী!'
হাসিয়া উঠিল আলোকে আকাশ, নত হ'ইয়ে এল পুলকে,
লতা-পাতা-ফুলে বাঁধিয়া আকাশে ধরা কয়, 'সই, ভূলোকে
বাঁধা প'লে আজ', চেপে ধরে বুকে লজ্জায় ওঠে কাঁপিয়া,
চুমিল আকাশ নত হ'ইয়ে মুখে ধরণীরে বুকে ঝাঁপিয়া।",কাজী নজরুল ইসলাম ,মাত্রাবৃত্ত,https://poetrybengali.blogspot.com/2020/12/rakhibandhan-kobita.html?m=1,,,
ছল,"তোমারে পাছে সহজে বুঝি

      তাই কি এত লীলার ছল,

বাহিরে যবে হাসির ছটা

      ভিতরে থাকে আঁখির জল।

বুঝি গো আমি বুঝি গো তব  

           ছলনা,

যে কথা তুমি বলিতে চাও

      সে কথা তুমি বল না।

 

তোমারে পাছে সহজে ধরি

      কিছুরই তব কিনারা নাই--

দশের দলে টানি গো পাছে

      বিরূপ তুমি, বিমুখ তাই।

বুঝি গো আমি বুঝি গো তব

           ছলনা,

যে পথে তুমি চলিতে চাও

      সে পথে তুমি চল না।

 

সবার চেয়ে অধিক চাহ

      তাই কি তুমি ফিরিয়া যাও--

হেলার ভরে খেলার মতো

      ভিক্ষাঝুলি ভাসায়ে দাও।

বুঝেছি আমি বুঝেছি তব

           ছলনা,

সবার যাহে তৃপ্তি হল

      তোমার তাহে হল না।

",রবীন্দ্রনাথ ঠাকুর ,মাত্রাবৃত্ত,https://www.tagoreweb.in/Verses/utsarga-53/tomaare-paachhe-sahaje-bujhi-4109,,,
নিরুক্তি,"আমারে তুমি ভালবাসো না ব’লে,
দুঃখ আমি অবশ্যই পাই ;
কিন্তু তাতে বিষাদই শুধু আছে,
তাছাড়া কোন যাতনা, জ্বালা নাই ।।

জনমাবধি প্রণয়বিনিময়ে
অনেক বেলা হয়েছে অবসান ;
বেজেছে ফলে কেবলই বৃথা ব্যথা,
পারিনি কভু করিতে বরদান ।।

এ-ভুজমাঝে হাজার রূপবতী
আচম্বিতে প্রসাদ হারায়েছে ;
অমরা হতে দেবীরা সুধা এনে,
গরল নিয়ে নরকে চ’লে গেছে।।

অযুত নারী, তাদের প্রতিশোধে,
জাগায়ে লোভ হেনেছে অবহেলা ;
সাহারা,গোবি ছেয়েছে ভাঙা পণে,
মরমহিমা হয়েছে ছেলেখেলা ।।

অসূয়া বুকে করেছে মাতামাতি
ঝড়ের রাতে বিজুলিঝলাসম;
চিনেছি তাতে আপন নীচতারে,
টুটেছে মান, উঠেছে বেড়ে তম।।

মিলনে ক্ষুধা মিটেনি কোনও কালে ;
কামনা শেষে মিশেছে এসে কামে ।
অন্ধ আশা রুদ্র বিরহেরে
ভাববিলাসী করেছে পরিণামে ।।

হয়ত তাই তোমার অনাদরে
আজিকে আমি হই না বিচলিত ;
শিখেছি ঠেকে ব্যর্থ ভালোবাসা,
কালের কাছে অতনু পরাজিত ।।

হৃদয় তবু বিষাদে ভ’রে ওঠে
নিরুদ্দেশ শুন্যে যবে চাই ;
পাই না ভেবে শান্তিতে কি হবে,
সাধনাতে যে সিদ্ধি হেথা নাই।।

নন্দনের বদ্ধ দ্বার, জানি,
যাবে না খুলে তোমার করাঘাতে;
অমৃতযোগে প্রেতের কানাকানি ;
ঘুচাবে ভেদ তৃপ্তি-শোচনাতে ।।

তথাপি মিছে আত্মসমাহিতি ;
নিরাসক্তি আসক্তিরই ভেক ;
নাস্তি যার পৃষ্ঠে, পুরোভাগে,
সমান তার বিবেক, অবিবেক ।।

আত্মা সদা স্বগত,একা বটে,
তাই কি হেয় দেহের পরিচিতি?
থাক না তাতে তৃষিত অচিরতা,
বাকি যা-কিছু, সবই যে অনুমিতি ।।

",সুধীন্দ্রনাথ দত্ত ,মাত্রাবৃত্ত,https://www.poetrystate.com/sudhindranath/%E0%A6%A8%E0%A6%BF%E0%A6%B0%E0%A7%81%E0%A6%95%E0%A7%8D%E0%A6%A4%E0%A6%BF/,,,
এক পরিণাম ,"শেফালি কহিল,​​ আমি ঝরিলাম,​​ তারা!

তারা কহে,​​ আমারো তো হল কাজ সারা--

ভরিলাম রজনীর বিদায়ের ডালি

আকাশের তারা আর বনের শেফালি।

",রবীন্দ্রনাথ ঠাকুর ,মাত্রাবৃত্ত,https://kobitacocktail.com/rabindranath/%E0%A6%95%E0%A6%AC%E0%A6%BF%E0%A6%A4%E0%A6%BE/%E0%A6%95%E0%A6%A3%E0%A6%BF%E0%A6%95%E0%A6%BE/%E0%A6%8F%E0%A6%95-%E0%A6%AA%E0%A6%B0%E0%A6%BF%E0%A6%A8%E0%A6%BE%E0%A6%AE/,,,
শোণিতে সৌরভ ,"তোমার মুখ আঁকা একটি দস্তায়
লুটিয়ে দিতে পারি পিতার তরবারি
বাগান জোত জমি সহজে, সস্তায়
তোমার মুখ আঁকা একটি দস্তায়
পরীর টাকা পেলে কেউ কি পস্তায়?
কে নেবে তুলে নাও যা কিছু দরকারী,
তোমার মুখ আঁকা একটি দস্তায়
বিলিয়ে দিতে পারি পিতার তরবারি।

তোমার মাংসের উষ্ণ আতাফল
শোণিতে মেশালো কি মধুর সৌরভ?
প্রতিটি দিন যায় আহত, নিষ্ফল
তোমার মাংসের উষ্ণ আতাফল,–
ঈভের মতো আজ হওনা চঞ্চল
আমার ডানহাতে রাখো সে গৌরব;
তোমার মাংসের উষ্ণ আতাফল
শোণিতে মেশালো কি মধুর সৌরভ।

তোমার নাভি দেখে হাঁটছি একা আমি
দেবে কি গুল্মের কৃষ্ণ সানুদেশ?
যেখানে পাখি নেই রক্ত দ্রুতগামী
তোমার নাভি দেখে হাঁটছি একা আমি
মধ্যযুগী এক যুবক গোস্বামী
দেহেই পেতে চায় পথের নির্দেশ;
তোমার নাভিমূলে দেখেছি একা আমি
নরম গুল্মের কৃষ্ণ সানুদেশ।

গোপন রাত্রির কোপন যাদুকর
আমার করতলে রেখেছে অগ্নি,
পুড়িয়ে এসেছি তো যা ছিল নির্ভর
গোপন রাত্রির কোপন যাদুকর—
দেখালো সেই মুখ দারুণ সুন্দর
জেনেছি কে আমার কৃপণ ভগ্নি;
গোপন রাত্রির কোপন যাদুকর
আমার করতলে জ্বেলেছে অগ্নি।

কনক জঙ্ঘার বিপুল মাঝখানে
রচেছো গরিয়সী এ কোন দর্প?
আকুল বাশরীর অবশ টানে টানে
কনক জঘার বিপুল মাঝখানে,

আবাস ছেড়ে আমি আদিম উত্থানে
ধরেছি ফণা নীল আহত সর্প,
কনক জঙ্ঘার বিপুল মাঝখানে
মেলেছো গরিয়সী এ কোন দর্প।

",আল মাহমুদ ,মাত্রাবৃত্ত,https://www.ebanglalibrary.com/14755/%E0%A6%B6%E0%A7%8B%E0%A6%A3%E0%A6%BF%E0%A6%A4%E0%A7%87-%E0%A6%B8%E0%A7%8C%E0%A6%B0%E0%A6%AD/,,,
সুন্দর জাহাজ ,"অলস মায়াবিনী, বলবো তোরে, শোন,
অঙ্গে শোভে তোর কত না আভরণ ।
আকবো অপরূপ মাধুরী –
বালিকা – মহিলার মিলন মোহনার চাতুরী ।
যখন ফুলে ওঠে আচলে ঢেউ হাওয়ার অভিমান,
তখন মানি তোরে সুতিনু তরনির সাগর-অভিযান ।
তেমনি চঞ্চল, উত্তাল,
শিথিল, মন্থর ছন্দে হেলে-দুলে ছড়িয়ে দিলি পাল ।
দৃপ্ত গ্রীবা তোর, নধর স্কন্ধের আয়োজন
দেখায় মাথাটির কত যে অদ্ভুত বিকিরণ;
সৌম্য বিজয়ের নির্যাস
ছড়িয়ে, ওরে শিশু রাজ্ঞী ! তোর পথেহেলায় চলে যাস ।
অলস মায়াবিনী, বলবো তোরে,শোন,
অঙ্গে শোভে তোর কত না আভরণ ।
আকবো অপরুপ মাধুরী-
বালিকা-মহিলার মিলন-মোহনার চাতুরী ।
এগিয়ে আসে তোর নিটোল স্তনভার তুঙ্গ,উদ্দাম,
অনেক দ্বৈরথে বিজয়ী ওরা দুটি বর্ম অভিরাম-
যুগল ঢাল ধরে কত না
সুগোল, রেখায়িত আলোক-রশ্নির দ্যোতনা ।
উগ্র ঢাল, তার তীক্ষ শরমুখ রঙিন, কোপনীয়
রেখেছে সঞ্চিত যা-কিছু মায়াময়, মধুর,গোপনীয়-
আসব,সুরা, সৌগণ্ধ্য-
বুদ্ধি বানচাল, হৃদয়ে প্রলাপের ছন্দ ।
যখন ফুলে ওঠে আচলে ঢেউ তুলে হাওয়ার অভিমান,
তখন মানি তোরে সুতনু তরণীর সাগর-অভিযান ।
তেমনি চঞ্চল, উত্তাল,
শিথিল, মন্থর ছন্দে হেলে-দুলে ছড়িয়ে দিলি পাল ।
মহান জঙ্ঘার আঘাতে বসনের আলোড়ন
জাগায় যাতনায় আধার বাসনার আবেদন ।
যেন রে ডাকিনীরা দু-জনে
গভীর খলে নাড়ে কালিমা-ঘন এক পাচনে ।
প্রবল নায়কের বিরোধী খেলোয়াড় অকাতর,
ও-দুটি বাহু যেন কান্তিঝলকিত অজগর;
প্রেমিক বাধা পড়ে, ক্ষমাহীন
অতি কঠিন তোর, হৃদয়-কারাগারে,চিরদিন ।
দৃপ্ত গ্রীবা তোর, নধর স্কন্ধের আয়োজন
দেখায় মাথাটির কত যে অদ্ভুত বিকিরন;
সৌম্য বিজয়ের নির্যাস
ছড়িয়ে, ওরে শিশু-রাজ্ঞী ! তোর পথেহেলায় চলে যাস ।",বুদ্ধদেব বসু ,মাত্রাবৃত্ত,https://sahittosomvar.wordpress.com/2013/03/26/%E0%A6%B8%E0%A7%81%E0%A6%A8%E0%A7%8D%E0%A6%A6%E0%A6%B0-%E0%A6%9C%E0%A6%BE%E0%A6%B9%E0%A6%BE%E0%A6%9C-%E0%A6%B6%E0%A6%BE%E0%A6%B0%E0%A7%8D%E0%A6%B2-%E0%A6%AC%E0%A7%8B%E0%A6%A6%E0%A6%B2/,,,
যখন ওরা ,"যখন ওরা আপিশে যায় কিংবা চালায়
তুমুল দোকানদারি,
তখন আমি ঢেউ সাজানো নদীর বুকে
দিব্যি জমাই পাড়ি।

যখন ওরা মন্ত্রী পাড়ায় চেয়ার নিয়ে
করে কাড়াকাড়ি,
তখন পাখির মন্ত্র শুনে দূর আকাশে
রঙিন সুতো ছাড়ি।

যখন ওরা রাজা উজির মারে বসে,
হাঁকায় মোটর গাড়ি,
তখন আমি তারার গানে, হাওয়ার কথায়
আস্তে পাতি আড়ি।

যখন ওরা একনায়কের সঙ্গে পড়ে
পদ্য গোটা চারি,
তখন ওহো হিজড়েগুলো দোলায় পাছা,
মাতে পুলিশ ফাঁড়ি।
যখন ওরা রেখে মেগে হাওয়ায় ঘোরায়
তীক্ষ্ম তরবারি,
তখন আমার ওষ্ঠে গোলাপ-কুঁড়ি
মনের মতো নারী।

যখন ওরা ধড়াচূড়ো পরে ওড়ায়
টাকা কাঁড়ি-কাঁড়ি,
তখন মেঘের জামা গায়ে গহন ছন্দে
দুলতে আমি পারি।

যখন ওরা দাঁতাল শুয়োর, নেকড়ে নিয়ে
আসর জমায় ভারি,
তখন আমি প্রবাল সিঁড়ির হীরের বাড়ির
স্বর্ণ কড়া নাড়ি।

",শামসুর রহমান ,স্বরবৃত্ত,https://www.ebanglalibrary.com/722/%E0%A6%AF%E0%A6%96%E0%A6%A8-%E0%A6%93%E0%A6%B0%E0%A6%BE/,,,
ভর দুপুরে,"মেঘনা নদীর শান্ত মেয়ে তিতাসে
মেঘের মত পাল উড়িয়ে কী ভাসে!
মাছের মত দেখতে এ কোন পাটুনি
ভর দুপুরে খাটছে সখের খাটুনি।
ওমা এ-যে কাজল বিলের বোয়ালে
পালের দড়ি আটকে আছে চোয়ালে
আসছে ধেয়ে লম্বা দাড়ি নাড়িয়ে,
ঢেউয়ের বাড়ি নাওয়ের সারি ছাড়িয়ে।কোথায় যাবে কোন উজানে ও-মাঝি
আমার কোলে খোকন নামের যে-পাজি
হাসেছ, তারে নাও না তোমার নায়েতে
গাঙ-শুশুকের স্বপ্নভরা গাঁয়েতে;
সেথায় নাকি শালুক পাতার চাদরে
জলপিপিরা ঘুমায় মহা আদরে,
শাপলা ফুলের শীতল সবুজ পালিশে
থাকবে খোকন ঘুমিয়ে ফুলের বালিশে।",আল মাহমুদ ,স্বরবৃত্ত,https://sahittosomvar.wordpress.com/2013/03/22/%E0%A6%AD%E0%A6%B0-%E0%A6%A6%E0%A7%81%E0%A6%AA%E0%A7%81%E0%A6%B0%E0%A7%87-%E0%A6%86%E0%A6%B2-%E0%A6%AE%E0%A6%BE%E0%A6%B9%E0%A6%AE%E0%A7%81%E0%A6%A6/,,,
পরশমণি ,"আগুনের

          পরশমণি

                  ​​ ছোঁয়াও প্রাণে।

  এ জীবন

          পুণ্য করো

                  ​​ দহন-দানে।

  আমার এই

          দেহখানি

                  ​​ তুলে ধরো,

  তোমার ওই

          দেবালয়ের

                  ​​ প্রদীপ করো,

  নিশিদিন

          আলোক-শিখা

                  ​​ জ্বলুক গানে।

  আগুনের

          পরশমণি

                  ​​ ছোঁয়াও প্রাণে।

  আঁধারের

          গায়ে গায়ে

                  ​​ পরশ তব

  সারা রাত

          ফোটাক তারা

                  ​​ নব নব।

নয়নের

    দৃষ্টি হতে

            ঘুচবে কালো,

  যেখানে

          পড়বে সেথায়

                  ​​ দেখবে আলো,

  ব্যথা মোর

          উঠবে জ্বলে

                  ​​ ঊর্ধ্ব-পানে।

  আগুনের

          পরশমণি

                  ​​ ছোঁয়াও প্রাণে।

",রবীন্দ্রনাথ ঠাকুর ,স্বরবৃত্ত,https://kobitacocktail.com/rabindranath/%E0%A6%95%E0%A6%AC%E0%A6%BF%E0%A6%A4%E0%A6%BE/%E0%A6%97%E0%A7%80%E0%A6%A4%E0%A6%BE%E0%A6%B2%E0%A6%BF/%E0%A6%86%E0%A6%97%E0%A7%81%E0%A6%A8%E0%A7%87%E0%A6%B0-%E0%A6%AA%E0%A6%B0%E0%A6%B6%E0%A6%AE%E0%A6%A3%E0%A6%BF-%E0%A6%9B%E0%A7%8B%E0%A6%81%E0%A7%9F%E0%A6%BE%E0%A6%93-%E0%A6%AA%E0%A7%8D%E0%A6%B0/,,,
স্বপ্ন ,"একদিন রাতে আমি স্বপ্ন দেখিনু-
“চেয়ে দেখো” “চেয়ে দেখো” বলে যেন বিনু।
চেয়ে দেখি, ঠোকাঠুকি বরগা-কড়িতে,
কলিকাতা চলিয়াছে নড়িতে নড়িতে।
ইঁটে-গড়া গণ্ডার বাড়িগুলো সোজা
চলিয়াছে, দুদ্দাড় জানালা দরজা।
রাস্তা চলেচে যত অজগর সাপ,
পিঠে তার ট্রামগাড়ি পড়ে ধুপ্‌ ধাপ্‌।
দোকান বাজার সব নামে আর উঠে,
ছাদের গায়েতে ছাদ মরে মাথা কুটে।
হাওড়ার ব্রিজ চলে মস্ত সে বিছে,
হ্যারিসন্‌ রোড চলে তার পিছে পিছে।
মনুমেণ্টের দোল যেন ক্ষ্যাপা হাতি
শূন্যে দুলায়ে শুঁড় উঠিয়াছে মাতি।
আমাদের ইস্‌কুল ছোটে হন্‌ হন্‌,
অঙ্কের বই ছোটে, ছোটে ব্যাকরণ।
ম্যাপগুলো দেয়ালেতে করে ছট্‌ ফট্‌,
পাখি যেন মারিতেছে পাখার ঝাপট।
ঘণ্টা কেবলি দোলে, ঢঙ্‌ ঢঙ্‌ বাজে—
যত কেন বেলা হোক তবু থামে না যে।
লক্ষ লক্ষ লোক বলে, “থামো থামো”,
কোথা হতে কোথা যাবে, একী পাগ্‌লামো।”
কলিকাতা শোনে না কো চলার খেয়ালে;
নৃত্যের নেশা তার স্তম্ভে দেয়ালে।
আমি মনে মনে ভাবি চিন্তা তো নাই,
কলিকাতা যাক নাকো সোজা বোম্বাই।
দিল্লি লাহোরে যাক, যাক না আগরা-
মাথায় পাগ‍্‌ড়ি দেব পায়েতে নাগ্‌রা।
কিম্বা সে যদি আজ বিলাতেই ছোটে
ইংরেজ হবে সবে বুট-হ্যাট্‌-কোটে।
কিসের শব্দে ঘুম ভেঙে গেল যেই-",রবীন্দ্রনাথ ঠাকুর ,মাত্রাবৃত্ত,https://bengaliforum.com/%E0%A6%95%E0%A6%AC%E0%A6%BF%E0%A6%A4%E0%A6%BE-%E0%A6%B8%E0%A7%8D%E0%A6%AC%E0%A6%AA%E0%A7%8D%E0%A6%A8-%E0%A6%8F%E0%A6%95%E0%A6%A6%E0%A6%BF%E0%A6%A8-%E0%A6%B0%E0%A6%BE%E0%A6%A4%E0%A7%87-%E0%A6%86/,,,
সুদূরের আহ্বান ,"অগ্নি-আখরে আকাশে যাহারা লিখিছে আপন নাম,       চেন কি তাদের ভাইদুই তুরঙ্গ জীবন-মৃত্যু জুড়ে তারা উদ্দাম,       দুয়েরি বল্গা নাই !পৃথিবী বিশাল তারা জানিয়েছে, আকাশের সীনা নাই,ঘরের দোওয়াল তাই ফেটে চৌচির |প্রভঞ্জনের বিবাগী মনের দোলা লেগে নাচে ভাই,তাদের হৃদয়-সমুদ্র অস্থির !বলি তবে ভাই, শোন তবে আজ বলি,অন্তরে আমি তাদেরই দলের দলী ;রক্তে আমার অমনি গতির নেশা ;নাশায় অগ্নি স্ফুরিছে যাহার, বিজলী ঠিকরে খুরে       আমি শুনিয়াছি সেই হয়রাজের হ্রেষা !যে শেণিতধারা ঘুমায়ে কাটালো পুরুষ চতুর্দশ,দেখি আজো ভাই লাল তার রঙ, তাজা তার জৌলস !আজো তার মাঝে শুনি সে প্রথম সাগরের আহ্বান ;করি অনুভব কল্পনাতীত সৃষ্টির ঊষা হ’তে,       তার জয় অভিযান |তপতী কুমারী মরু আজ চাহে প্রথম পায়ের ধূলি |অজানা নদীর উত্স ডাকিছে ঘোমটা আধেক খুলি |       নিঃসঙ্গ গিরিচূড়া,তুহিন তুষার-শয়নে আমারে স্মরিছে বিরহতুরা | উত্তর মেরু মোরে ডাকে ভাই, দক্ষিণ মেরু টানে,ঝটিকার মেঘ মোরে কটাক্ষ হানে ;       গৃহ-বেষ্টনে বসি,কখন প্রিয়ার কন্ঠ বেড়িয়া হেরি পূর্ণিমা-শশী |সুশীতল ধারা নদীটি বহুক মন্থরে তব তীরে,গৃহবলিভুক্ পারাবতগুলি কূজন করুক ঘিরে,পালিত তরুর ছায়ে থাক ঢাকা তোমাদের গৃহখানি,স্তোত্র রচিও, যদি পার তব প্রিয়ার আঁখি বাখানি |              ছোট এই আশা, সুখ,ঈর্ষা করি না, ঘৃণা নহে ভাই, শুধু নহি উত্সুক |মনের গ্রন্থি জটিল বড়ো যে খুলিতে সহে না তর ;সোহাগের ভাষা কখন শিখি যে নাই মোটে অবসর ;       শুনে কাল হল ভাই,অরণ্য-পথ গভীর গহন, সাগরের তল নাই |অগ্নি-আখরে আকাশে যাহারা লিখেছে আপন নাম,       আমি যে তাদের চিনি |দুই তুরঙ্গ তাহাদের রথে, উদ্ধত উদ্দাম,       ----শোনো তার শিঞ্জিনী |মোদের লগ্ন-সপ্তম ভাই রবির অট্টহাসি,       জন্ম-তারকা হয়ে গেছে ধূমকেতু !নৌকা মোদের নোঙর জানে না,       শুধু চলে স্রোতে ভাসি—       কেন যে বুঝি না, বুঝিতে চাহি না হেতু !",প্রেমেন্দ্র মিত্র,মাত্রাবৃত্ত,https://kobita.mohool.in/index.php/%E0%A6%95%E0%A6%AC%E0%A6%BF%E0%A6%A4%E0%A6%BE%E0%A6%B0-%E0%A6%AC%E0%A6%BF%E0%A6%B7%E0%A7%9F/4137-%E0%A6%B8%E0%A7%81%E0%A6%A6%E0%A7%82%E0%A6%B0%E0%A7%87%E0%A6%B0-%E0%A6%86%E0%A6%B9%E0%A7%8D%E0%A6%AC%E0%A6%BE%E0%A6%A8-%E0%A6%AA%E0%A7%8D%E0%A6%B0%E0%A7%87%E0%A6%AE%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%AE%E0%A6%BF%E0%A6%A4%E0%A7%8D%E0%A6%B0,,,
ধন্যবাদ ,"না না সেকি প্রচুর খেয়েছি

আপ্যায়ন সমাদর যতটা পেয়েছি

ধারনাই ছিলো না আমার।

ধন্যবাদ।


রাতবেশী এইবার চলি তবে স্যার?

আসবো না?

কী বলেন।

হুজুরের সামান্য কেরানি

দয়া করে ডেকেছেন

এতো আমি ভাগ্য বলে মানি।

খেটে খুটে?

সে কি কথা।

নিজের বাড়ির কাজ,

আর খাটবো না?

চুপ করে খেয়ে যাবো স্যার?

চলি তবে। কী যে মজা,

সত্যি স্যার মজার ব্যাপার।

এমন মজার কথা

এর আগে শুনি নাই আর।

",আহসান হাবীব ,অক্ষরবৃত্ত,https://www.qnapedia.com/%E0%A6%A7%E0%A6%A8%E0%A7%8D%E0%A6%AF%E0%A6%AC%E0%A6%BE%E0%A6%A6-%E0%A6%95%E0%A6%AC%E0%A6%BF%E0%A6%A4%E0%A6%BE-%E0%A6%86%E0%A6%B9%E0%A6%B8%E0%A6%BE%E0%A6%A8-%E0%A6%B9%E0%A6%BE%E0%A6%AC%E0%A7%80/,,,
খোকার সাধ,"আমি হবো সকাল বেলার পাখি

সবার আগে কুসম-বাগে উঠবো আমি ডাকি।

সূয্যি মামা জাগার আগে উঠবো আমি জেগে,

‘হয়নি সকাল, ঘুমো এখন’–মা বলবেন রেগে।

বলবো আমি, ‘আলসে মেয়ে ঘুমিয়ে তুমি থাকো,

হয়নি সকাল–তাই বলে কি সকাল হবে নাকো!

আমরা যদি না জাগি মা কেমনে সকাল হবে?

তোমার ছেলে উঠলে গো মা রাত পোহাবে তবে!’

ঊষা দিদির ওঠার আগে উঠবো পাহাড়-চূড়ে,

দেখবো নিচে ঘুমায় শহর শীতের কাঁথা মুড়ে,

ঘুমায় সাগর বালুচরে নদীর মোহনায়,

বলবো আমি, ‘ভোর হলো যে, সাগর ছুটে আয়!’

ঝর্ণা-মাসি বলবে হাসি, ‘খোকন এলি নাকি?’

বলবো আমি, ‘নইকো খোকন, ঘুম-জাগানো পাখি!’

ফুলের বনে ফুল ফোটাবো, অন্ধকারে আলো,

সূয্যিমামা বলবে উঠে, ‘খোকন, ছিলে ভালো?’

বলবো, ‘মামা, কথা কওয়ার নাইকো সময় আর,

তোমার আলোর রথ চালিয়ে ভাঙো ঘুমের দ্বার।’

রবির আগে চলবো আমি ঘুম-ভাঙা গান গেয়ে,

জাগবে সাগর, পাহাড় নদী, ঘুমের ছেলে-মেয়ে!

",কাজী নজরুল ইসলাম ,স্বরবৃত্ত,https://bengaliforum.com/%E0%A6%96%E0%A7%8B%E0%A6%95%E0%A6%BE%E0%A6%B0-%E0%A6%B8%E0%A6%BE%E0%A6%A7-%E0%A6%86%E0%A6%AE%E0%A6%BF-%E0%A6%B9%E0%A6%AC-%E0%A6%B8%E0%A6%95%E0%A6%BE%E0%A6%B2-%E0%A6%AC%E0%A7%87%E0%A6%B2%E0%A6%BE/,,,
পাখির মতো ,"আম্মা বলেন, পড়রে সোনা
আব্বা বলেন, মন দে;
পাঠে আমার মন বসে না
কাঁঠালচাঁপার গন্ধে।
আমার কেবল ইচ্ছে জাগে
নদীর কাছে থাকতে,
বকুল ডালে লুকিয়ে থেকে
পাখির মতো ডাকতে।সবাই যখন ঘুমিয়ে পড়ে
কর্ণফুলীর কূলটায়,
দুধভরা ঐ চাঁদের বাটি
ফেরেস্তারা উল্টায়।
তখন কেবল ভাবতে থাকি
কেমন করে উড়বো,
কেমন করে শহর ছেড়ে
সবুজ গাঁয়ে ঘুরবো !
তোমরা যখন শিখছো পড়া
মানুষ হওয়ার জন্য,
আমি না হয় পাখিই হবো,
পাখির মতো বন্য।",আল মাহমুদ ,স্বরবৃত্ত,https://sahittosomvar.wordpress.com/2013/03/22/%E0%A6%AA%E0%A6%BE%E0%A6%96%E0%A6%BF%E0%A6%B0-%E0%A6%AE%E0%A6%A4%E0%A7%8B-%E0%A6%86%E0%A6%B2-%E0%A6%AE%E0%A6%BE%E0%A6%B9%E0%A6%AE%E0%A7%81%E0%A6%A6/,,,
বঙ্গভাষা ,"হে বঙ্গ, ভাণ্ডারে তব বিবিধ রতন;তা সবে, (অবোধ আমি!) অবহেলা করি,পর-ধন-লোভে মত্ত, করিনু ভ্রমণপরদেশে, ভিক্ষাবৃত্তি কুক্ষণে আচরি।কাটাইনু বহু দিন সুখ পরিহরি।অনিদ্রায়, নিরাহারে সঁপি কায়, মনঃমজিনু বিফল তপে অবরেণ্যে বরি; -কেলিনু শৈবালে; ভুলি কমল-কানন!স্বপ্নে তব কুললক্ষ্মী কয়ে দিলা পরে -""ওরে বাছা, মাতৃকোষে রতনের রাজি,এ ভিখারী-দশা তবে কেন তোর আজি?যা ফিরি, অজ্ঞান তুই, যা রে ফিরি ঘরে!""পালিলাম আজ্ঞা সুখে; পাইলাম কালেমাতৃ-ভাষা-রূপে খনি, পূর্ণ মণিজালে।",মাইকেল মধুসূদন দত্ত ,অক্ষরবৃত্ত,https://bn.m.wikipedia.org/wiki/%E0%A6%AC%E0%A6%99%E0%A7%8D%E0%A6%97%E0%A6%AD%E0%A6%BE%E0%A6%B7%E0%A6%BE_(%E0%A6%95%E0%A6%AC%E0%A6%BF%E0%A6%A4%E0%A6%BE),,,
আবার যদি ইচ্ছা কর,"আবার যদি ইচ্ছা কর আবার আসি ফিরে

     দুঃখসুখের-ঢেউ-খেলানো এই সাগরের তীরে ॥

আবার জলে ভাসাই ভেলা,  ধুলার 'পরে করি খেলা গো,

              হাসির মায়ামৃগীর পিছে ভাসি নয়ননীরে ॥

কাঁটার পথে আঁধার রাতে আবার যাত্রা করি,

     আঘাত খেয়ে বাঁচি নাহয় আঘাত খেয়ে মরি।

আবার তুমি ছদ্মবেশে    আমার সাথে খেলাও হেসে গো,

              নূতন প্রেমে ভালোবাসি আবার ধরণীরে ॥

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Songs/pooja-233/abar-jadi-ichchha-karo-4977,,,
আত্ম বিলাপ,"রে প্রমত্ত মন মম! কবে পোহাইবে রাতি?
জাগিবি রে কবে?
জীবন-উদ্যানে তোর যৌবন-কুসুম-ভাতি
কত দিন রবে?
নীর-বিন্দু দূর্ব্বাদলে, নিত্য কি রে ঝলঝলে?
কে না জানে অম্বুবিম্ব অম্বুমুখে সদ্যঃপাতি?

৩


নিশার স্বপন-মুখে সুখী যে, কি সুখ তার?
জাগে সে কাঁদিতে।
ক্ষণপ্রভা প্রভা-দানে বাড়ায় মাত্র আঁধার
পথিকে ধাঁদিতে!
মরীচিকা মরুদেশে, নাশে প্রাণ তৃষাক্লেশে —
এ তিনের ছল সম ছল রে এ কু-আশার।

৪


প্রেমের নিগড় গড়ি পরিলি চরণে সাদে;
কি ফল লভিলি?
জ্বলন্ত-পাবক-শিখা-লোভে তুই কাল-ফাঁদে
উড়িয়া পড়িলি!
পতঙ্গ যে রঙ্গে ধায়, ধাইলি, অবোধ, হায়!
না দেখিলি, না শুনিলি, এবে রে পরাণ কাঁদে

",মাইকেল মধুসূদন দত্ত ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AC%E0%A6%BF%E0%A6%AC%E0%A6%BF%E0%A6%A7_%E0%A6%95%E0%A6%BE%E0%A6%AC%E0%A7%8D%E0%A6%AF_-_%E0%A6%AE%E0%A6%BE%E0%A6%87%E0%A6%95%E0%A7%87%E0%A6%B2_%E0%A6%AE%E0%A6%A7%E0%A7%81%E0%A6%B8%E0%A7%82%E0%A6%A6%E0%A6%A8_%E0%A6%A6%E0%A6%A4%E0%A7%8D%E0%A6%A4.pdf/%E0%A7%A7%E0%A7%AB,,,
লিপি,"হে ধরণী, কেন প্রতিদিন,
তৃপ্তিহীন
এক-ই লিপি পড়ো ফিরে ফিরে?
প্রত্যুষে গোপনে ধীরে ধীরে
আঁধারের খুলিয়া পেটিকা,
স্বর্ণবর্ণে লিখা
প্রভাতের মর্ম্মবাণী
বক্ষে টেনে আনি’
গুঞ্জরিয়া কত সুরে আবৃত্তি করো যে মুগ্ধ মনে॥

বহুযুগ হ’য়ে গেলো কোন্ শুভক্ষণে
বাষ্পের গুণ্ঠন-খানি প্রথম পড়িল যবে খুলে,
আকাশে চাহিলে মুখ তুলে।
অমর জ্যোতির মূর্ত্তি দিলে আঁখির সম্মুখে
রোমাঞ্চিত বুকে
পরম বিস্ময় তব জাগিল তখনি।

নিঃশব্দ বরণ-মন্ত্রধ্বনি
উচ্ছ্বসিল পর্ব্বতের শিখরে শিখরে
কলোল্লাসে উদ্ঘোষিল নৃত্য-মত্ত সাগরে সাগরে
জয়, জয়, জয়।
ঝঞ্চা তা’র বন্ধ টুটে ছুটে ছুটে কয়
“জাগো রে, জাগো রে,”
বনে বনান্তরে॥


প্রথম সে দর্শনের অসীম বিস্ময়
এখনো যে কাঁপে বক্ষোময়।
তলে তলে আন্দোলিয়া উঠে তব ধূলি,
তৃণে তৃণে কণ্ঠ তুলি’
ঊর্দ্ধে চেয়ে কয়—
জয়, জয়, জয়,।
সে বিস্ময় পুষ্পে পর্ণে গন্ধে বর্ণে ফেটে ফেটে পড়ে;
প্রাণের দুরন্ত ঝড়ে,
রূপের উন্মত্ত নৃত্যে, বিশ্বময়
ছড়ায় দক্ষিণে বামে সৃজন প্রলয়;
সে বিস্ময় সুখে দুঃখে গর্জ্জি’ উঠি’ কয়,—
জয়, জয়, জয়॥

তোমাদের মাঝখানে আকাশ অনন্ত ব্যবধান;
ঊর্দ্ধ হ’তে তাই নামে গান।
চির-বিরহের নীল পত্রখানি পরে
তাই লিপি লেখা হয় অগ্নির অক্ষরে।
বক্ষে তা’রে রাখো,
শ্যাম আচ্ছাদনে ঢাকো;
বাক্যগুলি
পুষ্পদলে রেখে দাও তুলি’,—
মধুবিন্দু হ’য়ে থাকে নিভৃত গোপনে;
পদ্মের রেণুর মাঝে গন্ধের স্বপনে
বন্দী করো তা’রে;
তরুণীর প্রেমাবিষ্ট আঁখির ঘনিষ্ঠ অন্ধকারে
রাখো তা’রে ভরি’;
সিন্ধুর কল্লোলে মিলি’, নারিকেল পল্লবে মর্ম্মরি’,
সে বাণী ধ্বনিতে থাকে তোমার অন্তরে;
মধ্যাহ্নে শোনো সে বাণী অরণ্যের নির্জ্জন নির্ঝরে॥


বিরহিণী, সে-লিপির যে-উত্তর লিখিতে উন্মনা
আজো তাহা সাঙ্গ হইল না।

যুগে যুগে বারম্বার লিখে লিখে
বারম্বার মুছে ফেলো; তাই দিকে দিকে
সে ছিন্ন কথার চিহ্ন পুঞ্জ হ’য়ে থাকে;
অবশেষে একদিন জ্বলজ্জটা ভীষণ বৈশাখে
উন্মত্ত ধূলির ঘূর্ণিপাকে
সব দাও ফেলে
অবহেলে,
আত্ম-বিদ্রোহের অসন্তোষে।
তা’র পরে আর বার ব’সে ব’সে
নূতন আগ্রহে লেখো নূতন ভাষায়।
যুগযুগান্তর চ’লে যায়॥

কত শিল্পী, কত কবি তোমার সে লিপির লিখনে
ব’সে গেছে একমনে।
শিখিতে চাহিছে তব ভাষা,
বুঝিতে চাহিছে তব অন্তরের আশা।
তোমার মনের কথা আমারি মনের কথা টানে,
চাও মোর পানে।
চকিত ইঙ্গিত তব, বসন প্রান্তের ভঙ্গীখানি
অঙ্কিত করুক মোর বাণী।

শরতে দিগন্ত-তলে
ছলছলে
তোমার যে অশ্রুর আভাস,
আমার সঙ্গীতে তা’রি পড়ুক নিঃশ্বাস।
অকারণ চাঞ্চল্যের দোলা লেগে
ক্ষণে ক্ষণে ওঠে জেগে
কটিতটে যে-কলকিঙ্কিণী,
মোর ছন্দে দাও ঢেলে তা’রি রিনিরিনি,
ওগো বিরহিণী।
দূর হ’তে আলোকের বরমাল্য এসে
খসিয়া পড়িল তব কেশে,
স্পর্শে তা’রি কভু হাসি কভু অশ্রুজলে
উৎকণ্ঠিত আকাঙক্ষায় বক্ষতলে
ওঠে যে ক্রন্দন,
মোর ছন্দে চিরদিন দোলে যেন তাহারি স্পন্দন।
স্বর্গ হ’তে মিলনের সুধা
মর্ত্ত্যের বিচ্ছেদ-পাত্রে সঙ্গোপনে রেখেছো, বসুধা;
তা’রি লাগি’ নিত্যক্ষুধা,
বিরহিণী অয়ি,
মোর সুরে হোক জ্বালাময়ী

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A7%82%E0%A6%B0%E0%A6%AC%E0%A7%80/%E0%A6%AA%E0%A6%A5%E0%A6%BF%E0%A6%95/%E0%A6%B2%E0%A6%BF%E0%A6%AA%E0%A6%BF,,,
অভিলাষ ,"জনমনোমুগ্ধকর উচ্চ অভিলাষ!

তোমার বন্ধুর পথ অনন্ত অপার ।

অতিক্রম করা যায় যত পান্থশালা,

তত যেন অগ্রসর হতে ইচ্ছা হয়।

 

২

তোমার বাঁশরি স্বরে বিমোহিত মন--

মানবেরা, ওই স্বর লক্ষ্য করি হায়,

যত অগ্রসর হয় ততই যেমন

কোথায় বাজিছে তাহা বুঝিতে না পারে।

 

৩

চলিল মানব দেখো বিমোহিত হয়ে,

পর্বতের অত্যুন্নত শিখর লঙ্ঘিয়া,

তুচ্ছ করি সাগরের তরঙ্গ ভীষণ,

মরুর পথের ক্লেশ সহি অনায়াসে।

 

৪

হিমক্ষেত্র, জনশূন্য কানন, প্রান্তর,

চলিল সকল বাধা করি অতিক্রম।

কোথায় যে লক্ষ্যস্থান খুঁজিয়া না পায়,

বুঝিতে না পারে কোথা বাজিছে বাঁশরি।

 

৫

ওই দেখো ছুটিয়াছে আর-এক দল,

লোকারণ্য পথমাঝে সুখ্যাতি কিনিতে;

রণক্ষেত্রে মৃত্যুর বিকট মূর্তি মাঝে,

শমনের দ্বার সম কামানের মুখে।

 

৬

ওই দেখো পুস্তকের প্রাচীর মাঝারে

দিন রাত্রি আর স্বাস্থ্য করিতেছে ব্যয়।

পহুঁছিতে তোমার ও দ্বারের সম্মুখে

লেখনীরে করিয়াছে সোপান সমান।

 

৭

কোথায় তোমার অন্ত রে দুরভিলাষ

""স্বর্ণঅট্টালিকা মাঝে?' তা নয় তা নয়।

""সুবর্ণখনির মাঝে অন্ত কি তোমার?'

তা নয়, যমের দ্বারে অন্ত আছে তব।

 

৮

তোমার পথের মাঝে, দুষ্ট অভিলাষ,

ছুটিয়াছে মানবেরা সন্তোষ লভিতে।

নাহি জানে তারা ইহা নাহি জানে তারা,

তোমার পথের মাঝে সন্তোষ থাকে না!

 

৯

নাহি জানে তারা হায় নাহি জানে তারা

দরিদ্র কুটির মাঝে বিরাজে সন্তোষ।

নিরজন তপোবনে বিরাজে সন্তোষ।

পবিত্র ধর্মের দ্বারে সন্তোষ আসন।

 

১০

নাহি জানে তারা ইহা নাহি জানে তারা

তোমার কুটিল আর বন্ধুর পথেতে

সন্তোষ নাহিকো পারে পাতিতে আসন।

নাহি পশে সূর্যকর আঁধার নরকে।

তোমার পথেতে ধায় সুখের আশয়ে

নির্বোধ মানবগণ সুখের আশয়ে;

নাহি জানে তারা ইহা নাহি জানে তারা

কটাক্ষও নাহি করে সুখ তোমা পানে।

 

১২

সন্দেহ ভাবনা চিন্তা আশঙ্কা ও পাপ

এরাই তোমার পথে ছড়ানো কেবল

এরা কি হইতে পারে সুখের আসন

এ-সব জঞ্জালে সুখ তিষ্ঠিতে কি পারে।

 

১৩

নাহি জানে তারা ইহা নাহি জানে তারা

নির্বোধ মানবগন নাহি জানে ইহা

পবিত্র ধর্মের দ্বারে চিরস্থায়ী সুখ

পাতিয়াছে আপনার পবিত্র আসন।

 

১৪

ওই দেখো ছুটিয়াছে মানবের দল

তোমার পথের মাঝে দুষ্ট অভিলাষ

হত্যা অনুতাপ শোক বহিয়া মাথায়

ছুটেছে তোমার পথে সন্দিগ্ধ হৃদয়ে।

 

১৫

প্রতারণা প্রবঞ্চনা অত্যাচারচয়

পথের সম্বল করি চলে দ্রুতপদে

তোমার মোহন জালে পড়িবার তরে।

ব্যাধের বাঁশিতে যথা মৃগ পড়ে ফাঁদে।

 

১৬

দেখো দেখো বোধহীন মানবের দল

তোমার ও মোহময়ী বাঁশরির স্বরে

এবং তোমার সঙ্গী আশা উত্তেজনে

পাপের সাগরে ডুবে মুক্তার আশয়ে।

 

১৭

রৌদ্রের প্রখর তাপে দরিদ্র কৃষক

ঘর্মসিক্ত কলেবরে করিছে কর্ষণ

দেখিতেছে চারি ধারে আনন্দিত মনে

সমস্ত বর্ষের তার শ্রমের যে ফল।

 

১৮

দুরাকাঙক্ষা হায় তব প্রলোভনে পড়ি

কর্ষিতে কর্ষিতে সেই দরিদ্র কৃষক

তোমার পথের শোভা মনোময় পটে

চিত্রিতে লাগিল হায় বিমুগ্ধ হৃদয়ে।

 

১৯

ওই দেখো আঁকিয়াছে হৃদয়ে তাহার

শোভাময় মনোহর অট্টালিকারাজি

হীরক মাণিক্য পূর্ণ ধনের ভাণ্ডার

নানা শিল্পে পরিপূর্ণ শোভন আপণ।

 

২০

মনোহর কুঞ্জবন সুখের আগার

শিল্প-পারিপাট্যযুক্ত প্রমোদভবন

গঙ্গা সমীরণ স্নিগ্ধ পল্লীর কানন

প্রজাপূর্ণ লোভনীয় বৃহৎ প্রদেশ।

 

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/kabita-239/abhilash-5050,,,
সন্ধ্যার বিদায় ,"সন্ধ্যা যায়, সন্ধ্যা ফিরে চায়, শিথিল কবরী পড়ে খুলে,—
যেতে যেতে কনক আঁচল বেধে যায় বকুল-কাননে,
চরণের পরশ-রাঙিমা রেখে যায় যমুনার কূলে;—
নীরবে-বিদায়-চাওয়া-চোখে, গ্রন্থি-বাধা রক্তিম দুকূলে
আঁধারের ম্লান-বধু যায় বিষাদের বাসর-শয়নে।
সন্ধ্যাতারা পিছনে দাঁড়ায়ে চেয়ে থাকে আকুল-নয়নে।
যমুনা কাঁদিতে চাহে বুঝি কেনরে কাঁদেনা কণ্ঠ তুলে,
বিস্ফারিত হৃদয় বহিয়া চলে যায় আপনার মনে।
মাঝে মাঝে ঝাউবন হতে গভীর নিশ্বাষ ফেলে ধরা।
সপ্ত ঋষি দাঁড়াইল আসি নন্দনের সুরতরুমূলে,
চেয়ে থাকে পশ্চিমের পথে ভুলে যায় আশীর্বাদ করা’।
নিশীথিনী রহিল জাগিয়া বদন ঢাকিয়া এলোচুলে।
কেহ আর কহিল না কথা, একটিও বহিল না শ্বাস।
আপনার সমাধি মাঝারে নিরাশা নীরবে করে বাস॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%95%E0%A6%A1%E0%A6%BC%E0%A6%BF_%E0%A6%93_%E0%A6%95%E0%A7%8B%E0%A6%AE%E0%A6%B2/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE%E0%A6%B0_%E0%A6%AC%E0%A6%BF%E0%A6%A6%E0%A6%BE%E0%A6%AF%E0%A6%BC,,,
বিরহির পত্র,"হয় কি না হয় দেখা, ফিরি কি না ফিরি,

          দূরে গেলে এই মনে হয়;

     দুজনার মাঝখানে অন্ধকারে ঘিরি

          জেগে থাকে সতত সংশয়।

     এত লোক, এত জন, এত পথ, গলি,

          এমন বিপুল এ সংসার--

     ভয়ে ভয়ে হাতে হাতে বেঁধে বেঁধে চলি

          ছাড়া পেলে কে আর কাহার।

 

     তারায় তারায় সদা থাকে চোখে চোখে

          অন্ধকারে অসীম গগনে।

     ভয়ে ভয়ে অনিমেষে কম্পিত আলোকে

          বাঁধা থাকে নয়নে নয়নে।

               চৌদিকে অটল স্তব্ধ সুগভীর রাত্রি,

                   তরুহীন মরুময় ব্যোম--

     মুখে মুখে চেয়ে তাই চলে যত যাত্রী

          চলে গ্রহ রবি তারা সোম।

 

     নিমেষের অন্তরালে কী আছে কে জানে,

          নিমেষে অসীম পড়ে ঢাকা--

     অন্ধ কাল তুরঙ্গম রাশ নাহি মানে

          বেগে ধায় অদৃষ্টের চাকা।

     কাছে কাছে পাছে পাছে চলিবারে চাই,

          জেগে জেগে দিতেছি পাহারা,

     একটু এসেছে ঘুম--চমকি তাকাই

          গেছে চলে কোথায় কাহারা!

 

     ছাড়িয়ে চলিয়া গেলে কাঁদি তাই একা

          বিরহের সমুদ্রের তীরে।

     অনন্তের মাঝখানে দুদন্ডের দেখা

          তাও কেন রাহু এসে ঘিরে।

     মৃত্যু যেন মাঝে মাঝে দেখা দিয়ে যায়,

          পাঠায় সে বিরহের চর।

     সকলেই চলে যাবে, পড়ে রবে হায়

          ধরণীর শূন্য খেলাঘর।

 

     গ্রহ তারা ধূমকেতু কত রবি শশী,

          শূন্য ঘেরি জগতের ভিড়,

     তারি মাঝে যদি ভাঙে, যদি যায় খসি

          আমাদের দুদন্ডের নীড়--

     কোথায় কে হারাইব--কোন্‌ রাত্রিবেলা

          কে কোথায় হইব অতিথি।

     তখন কি মনে রবে দুদিনের খেলা,

          দরশের পরশের স্মৃতি!

 

     তাই মনে ক'রে কি রে চোখে জল আসে

          একটুকু চোখের আড়ালে!

     প্রাণ যারে প্রাণের অধিক ভালোবাসে

          সেও কি রবে না এক কালে!

     আশা নিয়ে এ কি শুধু খেলাই কেবল--

          সুখ দুঃখ মনের বিকার!

     ভালোবাসা কাঁদে, হাসে, মোছে অশ্রুজল,

          চায়, পায়, হারায় আবার।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/kori-o-komol-5/birohir-parto-1891,,,
নিষ্ফল কামনা,"বৃথা এ ক্রন্দন।
বৃথা এ অনল-ভরা দুরন্ত বাসনা।
রবি অস্ত যায়।
অরণ্যেতে অন্ধকার আকাশেতে আলো।
সন্ধ্যা নত-আঁখি
ধীরে আসে দিবার পশ্চাতে।
বহে কি না বহে
বিদায়বিষাদশ্রান্ত সন্ধ্যার বাতাস।
দুটি হাতে হাত দিয়ে ক্ষুধার্ত নয়নে
চেয়ে আছি দুটি আঁখি-মাঝে।
খুঁজিতেছি, কোথা তুমি,
কোথা তুমি।
যে অমৃত লুকানো তোমায়
সে কোথায়।
অন্ধকার সন্ধ্যার আকাশে
বিজন তারার মাঝে কাঁপিছে যেমন
স্বর্গের আলোকময় রহস্য অসীম,
ওই নয়নের
নিবিড় তিমির তলে, কাঁপিছে তেমনি
আত্মার রহস্য-শিখা।
তাই চেয়ে আছি।
প্রাণ মন সব লয়ে তাই ডুবিতেছি
অতল আকাঙক্ষা-পারাবারে।
তোমার আঁখির মাঝে,
হাসির আড়ালে,
বচনের সুধাস্রোতে,
তোমার বদনব্যাপী
করুণ শান্তির তলে
তোমারে কোথায় পাব–
তাই এ ক্রন্দন।
বৃথা এ ক্রন্দন।
হায় রে দুরাশা,
এ রহস্য এ আনন্দ তোর তরে নয়।
যাহা পাস তাই ভালো,
হাসিটুকু, কথাটুকু,
নয়নের দৃষ্টিটুকু,
প্রেমের আভাস।
সমগ্র মানব তুই পেতে চাস,
এ কী দুঃসাহস!
কী আছে বা তোর,
কী পারিবি দিতে?
আছে কি অনন্ত প্রেম?
পারিবি মিটাতে
জীবনের অনন্ত অভাব?
মহাকাশ-ভরা
এ অসীম জগৎ-জনতা,
এ নিবিড় আলো অন্ধকার,
কোটি ছায়াপথ, মায়াপথ,
দুর্গম উদয়-অস্তাচল,
এরি মাঝে পথ করি
পারিবি কি নিয়ে যেতে
চিরসহচরে
চিররাত্রিদিন
একা অসহায়?
যে জন আপনি ভীত, কাতর, দুর্বল,
ম্লান, ক্ষুধাতৃষাতুর, অন্ধ, দিশাহারা,
আপন হৃদয়ভারে পীড়িত জর্জর,
সে কাহারে পেতে চায় চিরদিন-তরে?
ক্ষুধা মিটাবার খাদ্য নহে যে মানব,
কেহ নহে তোমার আমার।
অতি সযতনে,
অতি সংগোপনে,
সুখে দুঃখে, নিশীথে দিবসে,
বিপদে সম্পদে,
জীবনে মরণে,
শত ঋতু-আবর্তনে
বিশ্বজগতের তরে ঈশ্বরের তরে
শতদল উঠিতেছে ফুটি;
সুতীক্ষ্ণ বাসনা-ছুরি দিয়ে
তুমি তাহা চাও ছিঁড়ে নিতে?
লও তার মধুর সৌরভ,
দেখো তার সৌন্দর্য-বিকাশ,
মধু তার করো তুমি পান,
ভালোবাসো, প্রেমে হও বলী,
চেয়ো না তাহারে।
আকাঙক্ষার ধন নহে আত্মা মানবের
শান্ত সন্ধ্যা, স্তব্ধ কোলাহল।
নিবাও বাসনাবহ্নি নয়নের নীরে,
চলো ধীরে ঘরে ফিরে যাই।",রবীন্দ্রনাথ ঠাকুর ,অক্ষরবৃত্ত,https://kabitanjali.wordpress.com/2015/06/27/%E0%A6%A8%E0%A6%BF%E0%A6%B7%E0%A7%8D%E0%A6%AB%E0%A6%B2-%E0%A6%95%E0%A6%BE%E0%A6%AE%E0%A6%A8%E0%A6%BE-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE/,,,
অহল্যার প্রতি,"কী স্বপ্নে কাটালে তুমি দীর্ঘ দি,বানিশি,
অহল্যা, পাষাণরূপে ধরাতলে মিশি
নির্বাপিত-হােম-অগ্নি তাপসবিহীন
শূন্যতপােবনচ্ছায়ে! আছিলে বিলীন
বৃহৎ পৃথ্বীর সাথে হয়ে একদেহ,
তখন কি জেনেছিলে তার মহাস্নেহ ? ছিল কি পাযাণতলে অস্পষ্ট চেতনা ?
জীবধাত্রী জননীর বিপুল বেদনা
মাতৃধৈর্যে মৌন মুক সুখ দুঃখ যত
অনুভব করেছিলে স্বপনের মতাে
সুপ্ত-আত্মা-মাঝে? দিবারাত্রি অহরহ
লক্ষকোটি পরানির মিলন কলহ
আনন্দবিষাদক্ষুব্ধ ক্রন্দন গর্জন,
অযুত পান্থের পদধ্বনি অনুক্ষণ
পশিত কি অভিশাপনিদ্রা ভেদ ক’রে
কর্ণে তােরজাগাইয়া রাখিত কি তােরে
নেত্রহীন মূঢ় রূঢ় অর্ধজাগরণে?

বুঝিতে কি পেরেছিলে আপনার মনে
নিত্যনিদ্রাহীন ব্যথা মহাজননীর?
যেদিন বহিত নব বসন্তসমীর
ধরণীর সর্বাঙ্গের পুলকপ্রবাহ
স্পর্শ কি করিত তােরে? জীবন-উৎসাহ
ছুটিত সহক্রপথে মরুদিগ্বিজয়ে
সহস্র আকারে, উঠিত সে ক্ষুব্ধ হয়ে
তােমার পাষাণ ঘেরি করিতে নিপাত
অনুবরা-অভিশাপ তব ; সে আঘাত
জাগাত কি জীবনের কম্প তব দেহে?।

যামিনী আসিত যবে মানবের গেহে
ধরণী লইত টানি শ্রান্ত তনুগুলি।
আপনার বক্ষ-পরে। দুঃখশ্রম ভুলি
ঘুমাত অসংখ্য জীবজাগিত আকাশ
তাদের শিথিল অঙ্গ, সুষুপ্ত নিশ্বাস
বিভাের করিয়া দিত ধরণীর বুক।
মাতৃ-অঙ্গে সেই কোটিজীবস্পর্শসুখ,
কিছু তার পেয়েছিলে আপনার মাঝে?
যে গােপন অন্তঃপুরে জননী বিরাজ-
বিচিত্রিত যবনিকা পত্রপুষ্পজালে
বিবিধ বর্ণের লেখা, তারি অন্তরালে
রহিয়া অসূর্যস্পশ্য নিত্য চুপে চুপে
ভরিছে সন্তানগৃহ ধনধান্যরূপে
জীবনে যৌবনেসেই গৃঢ় মাতৃকক্ষে
সুপ্ত ছিলে এতকাল ধরণীর বক্ষে চিররাত্রিসুশীতল বিস্মৃতি-আলয়ে
যেথায় অনন্তকাল ঘুমায় নির্ভয়ে
লক্ষ জীবনের ক্লান্তি ধূলির শয্যায়,
নিমেষে নিমেষে যেথা ঝ’রে পড়ে যায়
দিবাতাপে শুষ্ক ফুল, দগ্ধ উল্কা তারা,
জীর্ণ কীর্তি, শ্রান্ত সুখ, দুঃখ দাহহারা।।

সেথা স্নিন্ধ হস্ত দিয়ে পাপতাপরেখা
মুছিয়া দিয়াছে মাতা। দিলে আজি দেখা
ধরিত্রীর সদ্যোজাত কুমারীর মতাে
সুন্দর সরল শুভ্র। হয়ে বাক্যহত
চেয়ে আছ প্রভাতের জগতের পানে।
যে শিশির পড়েছিল তােমার পাযাণে
রাত্রিবেলা, এখন সে কাঁপিছে উল্লাসে
আজানুচুম্বিত মুক্ত কৃষ্ণ কেশপাশে।
যে শৈবাল রেখেছিল ঢাকিয়া তােমায়
ধরণীর শ্যামশােভা অঞ্চলের প্রায়
বহুবর্ষ হতে, পেয়ে বহু বর্ষাধারা
সতেজ সরস ঘন, এখনাে তাহারা
লগ্ন হয়ে আছে তব নগ্ন গৌর দেহে
মাতৃদত্ত বস্ত্রখানি সুকোমল স্নেহে৷।

হাসে পরিচিত হাসি নিখিল সংসার।
তুমি চেয়ে নির্নিমেষ। হৃদয় তােমার
কোন্ দূর কালক্ষেত্রে চলে গেছে একা
আপনার ধূলিলুপ্ত পদচিহ্নরেখা
পদে পদে চিনে চিনে। দেখিতে দেখিতে
চারি দিক হতে সব এল চারি ভিতে
জগতের পূর্ব পরিচয়। কৌতূহলে
সমস্ত সংসার ওই এল দলে দলে
সম্মুখে তােমার ; থেমে গেল কাছে এসে
সম্মুখে তােমার ; থেমে গেল কাছে এসে
চমকিয়া। বিস্ময়ে রহিল অনিমেষে৷।

অপূর্ব রহস্যময়ী মূর্তি বিবসন,
নবীন শৈশবে স্নাত সম্পূর্ণ যৌবন
পূর্ণস্ফুট পুষ্প যথা শ্যামপত্রপুটে
শৈশবে যৌবনে মিশে উঠিয়াছে ফুটে এক বৃত্তে। বিস্মৃতিসাথর নীলনীযর
প্রথম উষার মতাে উঠিযাছ ধীরে।
তূমি বিশ্বপানে চেয়ে মানিছ বিশ্ময়,
বিশ্ব তােমা-পানে চেয়ে কথা নাহি কম়
দৌহে মুখােমুখি। অপারবহস্যতীরে
চিরপরিচয়মাঝে নব পবিচয়।।


",রবীন্দ্রনাথ ঠাকুর ,অক্ষরবৃত্ত,https://banglakobitaclub.wordpress.com/2019/09/28/%E0%A6%85%E0%A6%B9%E0%A6%B2%E0%A7%8D%E0%A6%AF%E0%A6%BE%E0%A6%B0-%E0%A6%AA%E0%A7%8D%E0%A6%B0%E0%A6%A4%E0%A6%BF-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8/,,,
যেতে নাহি দিব ,"দুয়ারে প্রস্তুত গাড়ি; বেলা দ্বিপ্রহর;
হেমন্তের রৌদ্র ক্রমে হতেছে প্রখর;
জনশূন্য পল্লিপথে ধূলি উড়ে যায়
মধ্যাহ্ন বাতাসে; স্নিগ্ধ অশত্থের ছায়
ক্লান্ত বৃদ্ধা ভিখারিণী জীর্ণ বস্ত্র পাতি’
ঘুমায়ে পড়েছে; যেন রৌদ্রময়ী বাতি
ঝাঁ ঝাঁ করে চারিদিকে নিস্তব্ধ নিঃঝুম;—
শুধু মোর ঘরে নাহি বিশ্রামের ঘুম।

গিয়েছে আশ্বিন,—পূজার ছুটির শেষে
ফিরে যেতে হবে আজি বহু দূর দেশে
সেই কর্ম্মস্থানে। ভৃত্যগণ ব্যস্ত হয়ে
বাঁধিছে জিনিষপত্র দড়াদড়ি লয়ে,
হাঁকাহাঁকি ডাকাডাকি এঘরে ওঘরে।
ঘরের গৃহিণী, চক্ষু ছলছল করে,
ব্যথিছে বক্ষের কাছে পাষাণের ভার,
তবুও সময় তার নাহি কাঁদিবার
একদণ্ড তরে; বিদায়ের আয়োজনে
ব্যস্ত হয়ে ফিরে; যথেষ্ট না হয় মনে
যত বাড়ে বোঝা আমি বলি, “এ কি কাণ্ড!
এত ঘট এত পট হাঁড়ি সরা ভাণ্ড

বোতল বিছানা বাক্স রাজ্যের বোঝাই
কি করিব, লয়ে! কিছু এর রেখে যাই
কিছু লই সাথে!”


সে কথায় কর্ণপাত
নাহি করে কোন জন। “কি জানি দৈবাৎ
এটা ওটা আবশ্যক যদি হয় শেষে
তখন কোথায় পাবে বিঁভুই বিদেশে!-
সোনা-মুগ সরুচাল সুপারি ও পান;
ও হাঁড়িতে ঢাকা আছে দুই চারি খান
গুড়ের পাটালি; কিছু ঝুনা নারিকেল;
দুই ভাণ্ড ভাল রাই-শরিষার তেল;
আমসত্ব আমচুর; সের দুই দুধ;
এই সব শিশি কৌটা ওষুধ বিষুধ।
মিষ্টান্ন রহিল কিছু হাঁড়ির ভিতরে,
মাথা খাও, ভুলিয়োনা, খেয়ো মনে করে।”
বুঝিনু যুক্তির কথা বৃথা বাক্যব্যয়।
বোঝাই হইল উঁচু পর্ব্বতের ন্যায়।
তাকানু ঘড়ির পানে, তার পরে ফিরে
চাহি প্রিয়ার মুখে; কহিলাম ধীরে
“তবে আসি”। অমনি ফিরায়ে মুখখানি
নতশিরে চক্ষুপরে বস্ত্রাঞ্চল টানি
অমঙ্গল অশ্রুজল করিল গোপন।

বাহিরে দ্বারের কাছে বসি অন্যমন
কন্যা মোর চারি বছরের; এতক্ষণ
অন্য দিনে হয়ে যেত স্নান সমাপন,
দুটি অন্ন মুখে না তুলিতে আঁখিপাতা
মুদিয়া আসিত ঘুমে; আজি তার মাতা
দেখে নাই তারে; এত বেলা হয়ে যায়
নাই স্নানাহার। এতক্ষণ ছায়াপ্রায়
ফিরিতেছিল সে মোর কাছে কাছে ঘেঁসে,
চাহিয়া দেখিতেছিল মৌন নির্ণিমেষে
বিদায়ের আয়োজন। শ্রান্ত দেহে এবে
বাহিরেব দ্বারপ্রান্তে কি জানি কি ভেবে
চুপিচাপি বসেছিল। কহিনু যখন
“মাগো, আসি,” সে কহিল বিষণ্ণ নয়ন
ম্লান মুখে “যেতে আমি দিব না তোমায়!”
যেখানে আছিল বসে’ রহিল সেথায়,
ধরিল না বাহু মোর, রুধিল না দ্বার,
শুধু নিজ হৃদয়ের স্নেহ-অধিকার
প্রচারিল—“যেতে আমি দিব না তোমায়!”
তবুও সময় হল শেষ, তবু হায়
যেতে দিতে হল।


ওরে মোর মূঢ় মেয়ে!
কে রে তুই, কোথা হতে কি শকতি পেয়ে


কহিলি এমন কথা, এত স্পর্দ্ধাভরে-
“যেতে আমি দিব না তোমায়।” চরাচরে
কাহারে রাখিবি ধরে’ দুটি ছোট হাতে,
গরবিনি, সংগ্রাম করিবি কার সাথে
বসি গৃহদ্বারপ্রান্তে শ্রান্ত ক্ষুদ্র দেহ
শুধু লয়ে ওইটুকু বুকভরা স্নেহ!
ব্যথিত হৃদয় হতে বহুভয়ে লাজে
মর্ম্মের প্রার্থনা শুধু ব্যক্ত করা সাজে
এ জগতে,—শুধু বলে রাখা “যেতে দিতে
ইচ্ছা নাহি!” হেন কথা কে পারে বলিতে
“যেতে নাহি দিব।” শুনি তোর শিশুমুখে
স্নেহের প্রবল গর্ব্ববাণী, সকৌতুকে
হাসিয়া সংসার টেনে নিয়ে গেল মোরে,
তুই শুধু পরাভূত চোখে জল ভোরে
দুয়ারে রহিলি বসে ছবির মতন,
আমি দেখে চলে’ এনু মুছিয়া নয়ন।
চলিতে চলিতে পথে হেরি দুইধারে
শরতের শস্যক্ষেত্র নত শস্যভরে
রৌদ্র পোহইছে। তরুশ্রেণী উদাসীন
রাজপথপাশে, চেয়ে আছে সারাদিন
আপন ছায়ার পানে। বহে খরবেগ
শরতের ভরা গঙ্গা। শুভ্র খণ্ডমেঘ

মাতৃদুগ্ধ-পরিতৃপ্ত সুখনিদ্রারত
সদ্যোজাত সুকুমার গোবৎসের মত
নীলাম্বরে শুয়ে।—দীপ্ত রৌদ্রে অনাবৃত
যুগযুগান্তরক্লান্ত দিগন্তবিস্তৃত
ধরণীর পানে চেয়ে ফেলিনু নিশ্বাস।


কি গভীর দুঃখে মগ্ন সমস্ত আকাশ,
সমস্ত পৃথিবী! চলিতেছি যতদুর
শুনিতেছি একমাত্র মর্মান্তিক সুর
“যেতে আমি দিব না তোমায়!” ধরণীর
প্রান্ত হতে নীলাভ্রের সর্ব্বপ্রান্ততীর
ধ্বনিতেছে চিরকাল অনাদ্যন্ত রবে
“যেতে নাহি দিব! যেতে নাহি দিব।” সবে
কহে “যেতে নাহি দিব!” তৃণ ক্ষুদ্র অতি
তারেও বাঁধিয়া বক্ষে মাতা বসুমতী
কহিছেন প্রাণপণে “যেতে নাহি দিব!”
আয়ুঃক্ষীণ দীপমুখে শিখা নিব’-নিব’
আঁধারের গ্রাস হতে কে টানিছে তারে,
কহিতেছে শতবার “যেতে দিব না রে!”
এ অনন্ত চরাচরে স্বৰ্গমর্ত্ত্য ছেয়ে
সব চেয়ে পুরাতন কথা, সব চেয়ে
গভীর ক্রন্দন “যেতে নাহি দিব।” হায়,
তবু যেতে দিতে হয়, তবু চলে যায়!
চলিতেছে এমনি অনাদিকাল হতে।

প্রলয়-সমুদ্রবাহী সৃজনের স্রোতে
প্রসারিত ব্যগ্রবাহ জ্বলন্ত আঁখিতে
“দিবনা দিবনা যেতে” ডাকিতে ডাকিতে
হুহু করে’ তীব্রবেগে চলে যায় সবে
পূর্ণ করি বিশ্বতট আর্ত্ত কলরবে।
সম্মুখ উর্ম্মি‌রে ডাকে পশ্চাতের ঢেউ
“দিবনা দিবনা যেতে”-নাহি শুনে কেউ,
নাহি কোন সাড়া!

চারিদিক হতে আজি
অবিশ্রাম কর্ণে মোর উঠিতেছে বাজি
সেই বিশ্ব-মর্ম্মভেদী করুণ ক্রন্দন
মোর কন্যাকণ্ঠস্বরে। শিশুর মতন
বিশ্বের অবোধ বাণী। চিরকাল ধরে’
যাহা পায় তাই সে হারায়, তবু ত রে
শিথিল হল না মুষ্টি, তবু অবিরত
সেই চারি বৎসরের কন্যাটির মত
অক্ষুণ্ণ প্রেমের গর্ব্বে কহিছে সে ডাকি
“যেতে নাহি দিব”; ম্লানমুখ, অশ্রু-আঁখি,
দণ্ডে দণ্ডে পলে পলে টুটিছে গরব
তবু প্রেম কিছুতে না মানে পরাভব,—
তবু বিদ্রোহের ভাবে রুদ্ধ কণ্ঠে কয়
“যেতে নাহি দিব।” যতবার পরাজয়

ততবার কহে-“আমি ভালবাসি যাবে
সে কি কভু আমা হতে দূরে যেতে পারে!
আমার আকাঙ্ক্ষাসম এমন আকুল,
এমন সকল-বাড়া, এমন অকুল,
এমন প্রবল, বিশ্বে কিছু আছে আর!”
এত বলি দর্পভরে করে সে প্রচার
“যেতে নাহি দিব!”—তখনি দেখিতে পায়
শুষ্ক তুচ্ছ ধূলিসম উড়ে’ চলে’ যায়
একটি নিশ্বাসে তার আদরের ধন,—
অশ্রুজলে ভেসে যায় দুইটি নয়ন,
ছিন্নমূল তরুসম পড়ে পৃথ্বীতলে
হতগর্ব্ব নতশির।—তবু প্রেম বলে
“সত্য ভঙ্গ হবে না বিধির। আমি তাঁর
পেয়েছি স্বাক্ষর-দেওয়া মহা অঙ্গীকার
চির-অধিকার লিপি!” তাই স্ফীতবুকে
সর্ব্বশক্তি মরণের মুখের সম্মুখে
দাঁড়াইয়া সুকুমার ক্ষীণ তনুলতা
বলে “মৃত্যু তুমি নাই।”—হেন গর্ব্বকথা!
মৃত্যু হাসে বসি! মরণ-পীড়িত সেই
চিরঞ্জীবী প্রেম আচ্ছন্ন করেছে এই
অনন্ত সংসার, বিষণ্ণ নয়ন পরে
অশ্রুবাষ্পসম, ব্যাকুল আশঙ্কাতরে
চির-কম্পমান। আশাহীন শ্রান্ত আশা
টানিয়া রেখেছে এক বিষাদ-কুয়াশা

বিশ্বময়। আজি যেন, পড়িছে নয়নে
দু’খানি অবোধ বাহু বিফল বাঁধনে
জড়ায়ে পড়িয়া আছে নিখিলেরে ঘিরে,
স্তব্ধ সকাতর। চঞ্চল স্রোতের নীরে
পড়ে' আছে একখানি অচঞ্চল ছায়া,—
অশ্রুবৃষ্টিভরা কোন্ মেঘেব সে মায়া!

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AF%E0%A7%87%E0%A6%A4%E0%A7%87_%E0%A6%A8%E0%A6%BE%E0%A6%B9%E0%A6%BF_%E0%A6%A6%E0%A6%BF%E0%A6%AC,,,
সমুদ্রের প্রতি ,"হে আদিজননী, সিন্ধু, বসুন্ধরা সন্তান তোমার,
একমাত্র কন্যা তব কোলে। তাই তন্দ্রা নাহি আর
চক্ষে তব, তাই বক্ষ জুড়ি’ সদা শঙ্কা, সদা আশা,
সদা আন্দোলন; তাই উঠে বেদমন্ত্রসম ভাষা
নিরন্তর প্রশান্ত অম্বরে, মহেন্দ্রমন্দিরপানে
অন্তরের অনন্ত প্রার্থনা, নিয়ত মঙ্গল গানে
ধ্বনিত করিয়া দিশি দিশি; তাই ঘুমন্ত পৃথ্বীরে
অসংখ্য চুম্বন কর আলিঙ্গনে সর্ব্ব অঙ্গ ঘিরে’
তরঙ্গবন্ধনে বাঁধি, নীলাম্বর অঞ্চলে তোমার
সযত্নে বেষ্টিয়া ধরি’ সন্তর্পণে দেহখানি তার
সুকোমল সুকৌশলে। এ কী সুগম্ভীর স্নেহখেলা
অম্বুনিধি, ছল করি’ দেখাইয়া মিথ্যা অবহেলা
ধীরি ধীরি পা টিপিয়া পিছু হটি’ চলি’ যাও দূরে,
যেন ছেড়ে যেতে চাও—আবার আনন্দপূর্ণ সুরে
উল্লসি’ ফিরিয়া আসি’ কল্লোলে ঝাঁপায়ে পড় বুকে
রাশি রাশি শুভ্রহাস্যে, অশ্রুজলে, স্নেহগর্ব্বসুখে
আর্দ্র করি’ দিয়ে যাও ধরিত্রীর নির্ম্মল ললাট
আশীর্ব্বাদে। নিত্য বিগলিত তব অন্তর বিরাট,
আদি অন্ত স্নেহরাশি,— আদি অন্ত তাহার কোথারে!
কোথা তার তল! কোথা কূল! বলো কে বুঝিতে পারে

তাহার অগাধ শান্তি, তাহার অপার ব্যাকুলতা,
তার সুগম্ভীর মৌন তার সমুচ্ছল কলকথা,
তার হাস্য, তার অশ্রুরাশি!—কখনো বা আপনারে
রাখিতে পার না যেন, স্নেহপূর্ণ স্ফীত স্তনভারে
উন্মাদিনী ছুটে’ এসে ধরণীরে বক্ষে ধর চাপি’
নির্দয় আবেগে; ধরা প্রচণ্ড পীড়নে উঠে কাঁপি’,
রুদ্ধশ্বাসে উৰ্দ্ধশ্বাসে চীৎকারি’ উঠিতে চাহে কাঁদি’,
উন্মত্ত স্নেহক্ষুধায় রাক্ষসীর মত তারে বাঁধি’
পীড়িয়া নাড়িয়া যেন টুটিয়া ফেলিয়া একেবারে
অসীম অতৃপ্তি মাঝে গ্রাসিতে নাশিতে চাহ তারে
প্রকাণ্ড প্রলয়ে। পরক্ষণে মহা অপরাধীপ্রায়
পড়ে’ থাক তটতলে স্তব্ধ হয়ে বিষন্ন ব্যথায়
নিষণ্ণ নিশ্চল;—ধীরে ধীরে প্রভাত উঠিয়া এসে
শান্তদৃষ্টি চাহে তোমাপানে; সন্ধ্যাসখী ভালবেসে
স্নেহকরস্পর্শ দিয়ে সান্ত্বনা করিয়ে চুপে চুপে
চলে’ যায় তিমির-মন্দিরে; রাত্রি শোনে বন্ধুরূপে
গুমরি’-ক্রন্দন তব রুদ্ধ অনুতাপে ফুলে’ ফুলে’।


আমি পৃথিবীর শিশু বসে’ আছি তব উপকূলে,
শুনিতেছি ধ্বনি তব; ভাবিতেছি, বুঝা যায় যেন
কিছু কিছু মর্ম্ম তার—বোবার ইঙ্গিত-ভাষা হেন
আত্মীয়ের কাছে। মনে হয়, অন্তরের মাঝখানে
নাড়ীতে যে রক্ত বহে সেও যেন ওই ভাষা জানে

আর কিছু শেখে নাই। মনে হয়, যেন মনে পড়ে
যখন বিলীন ভাবে ছিনু ওই বিরাট জঠরে
অজাত ভুবন-ভ্রূণমাঝে,—লক্ষকোটি বর্ষ ধরে’
ওই তব অবিশ্রাম কলতান অন্তরে অন্তরে
মুদ্রিত হইয়া গেছে; সেই জন্ম-পূর্ব্বের স্মরণ,—
গর্ভস্থ পৃথিবীপরে সেই নিত্য জীবনস্পন্দন
তব মাতৃহৃদয়ের—অতি ক্ষীণ আভাসের মত
জাগে যেন সমস্ত শিরায়, শুনি যবে নেত্র করি’ নত
বসি’ জনশূন্য তীরে ওই পুরাতন কলধ্বনি।
দিক্‌ হতে দিগন্তরে যুগ হতে যুগান্তর গণি’
তখন আছিলে তুমি একাকিনী অথণ্ড অকুল
আত্মহারা; প্রথম গর্ভের মহা রহস্য বিপুল
বুঝিয়া! দিবারাত্রি গৃঢ় এক স্নেহব্যাকুলতা,
গর্ভিণীর পূর্ব্বরাগ, অলক্ষিতে অপূর্ব্ব মমতা,
অজ্ঞাত আকাঙ্ক্ষারাশি, নিঃসন্তান শূন্য বক্ষোদেশে
নিরন্তর উঠিত ব্যাকুলি’। প্রতি প্রাতে ঊষা এসে
অনুমান করি’ যেত মহা-সন্তানের জন্মদিন,
নক্ষত্র রহিত চাহি’ নিশি নিশি নিমেষবিহীন
শিশুহীন শয়ন-শিয়রে। সেই আদি জননীর
জনশূন্য জীবন্ত স্নেহচঞ্চলতা সুগভীর,
আসন্ন প্রতীক্ষাপূর্ণ সেই তব জাগ্রত বাসনা,
অগাধ প্রাণের তলে সেই তব অজানা বেদনা
অনাগত মহা ভবিষ্যৎ লাগি, হৃদয়ে আমার
যুগান্তর-স্মৃতিসম উদয় হতেছে বারম্বার।

আমারো চিত্তের মাঝে তেমনি অজ্ঞাত ব্যথাভরে,
তেমনি অচেনা প্রত্যাশায়, অলক্ষ্য সুদূর তরে
উঠিছে মর্ম্মর স্বর। মানব-হৃদয়-সিন্ধুতলে
যেন নব মহাদেশ সৃজন হতেছে পলে পলে
আপনি সে নাহি জানে। শুধু অর্দ্ধ অনুভব তারি
ব্যাকুল করেছে তারে, মনে তার দিয়েছে সঞ্চারি’
আকারপ্রকারহীন তৃপ্তিহীন এক মহা আশা
প্রমাণের অগোচর, প্রত্যক্ষের বাহিরেতে বাসা।
তর্ক তারে পরিহাসে, মর্ম্ম তারে সত্য বলি’ জানে,
সহস্র ব্যাঘাত মাঝে তবুও সে সন্দেহ না মানে,
জননী যেমন জানে জঠরের গোপন শিশুরে,
প্রাণে যবে স্নেহ জাগে, স্তনে যবে দুগ্ধ উঠে পূরে’।
প্রাণভরা ভাষাহরা দিশাহারা সেই আশা নিয়ে
চেয়ে আছি তোমা পানে; তুমি সিন্ধু প্রকাণ্ড হাসিয়ে
টানিয়া নিতেছ যেন মহাবেগে কি নাড়ীর টানে
আমার এ মর্ম্মখানি তোমার তরঙ্গমাঝখানে
কোলের শিশুর মত!

হে জলধি, বুঝিবে কি তুমি
আমার মানব ভাষা? জান কি তোমার ধরাভূমি
পৗড়ায় পীড়িত আজি ফিরিতেছে এপাশ ওপাশ,
চক্ষে বহে অশ্রুধারা, ঘন ঘন বহে উষ্ণশ্বাস,
নাহি জানে কি যে চায়, নাহি জানে কিসে ঘুচে তৃষা,
আপনার মনোমাঝে আপনি সে হারায়েছে দিশা

বিকারের মরীচিকা-জালে। অতল গম্ভীর তব
অন্তর হইতে কহ সান্ত্বনার বাক্য অভিনব

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%B8%E0%A6%AE%E0%A7%81%E0%A6%A6%E0%A7%8D%E0%A6%B0%E0%A7%87%E0%A6%B0_%E0%A6%AA%E0%A7%8D%E0%A6%B0%E0%A6%A4%E0%A6%BF,,,
বসুন্ধরা ,"আমারে ফিরায়ে লহ, অয়ি বসুন্ধরে,
কোলের সন্তানে তব কোলের ভিতরে,
বিপুল অঞ্চলতলে! ওগো মা মৃণ্ময়ি,
তোমার মৃত্তিকা মাঝে ব্যাপ্ত হয়ে রই;
দিগ্বিদিকে আপনারে দিই বিস্তারিয়া
বসন্তের আনন্দের মত; বিদারিয়া
এ বক্ষ-পঞ্জর, টুটিয়া পাষাণ-বন্ধ
সঙ্কীর্ণ প্রাচীর, আপনার নিরানন্দ
অন্ধ কারাগার, হিল্লোলিয়া, মর্ম্মরিয়া,
কম্পিয়া, স্খলিয়া, বিকীরিয়া, বিচ্ছুরিয়া
শিহরিয়া সচকিয়া আলোকে পুলকে
প্রবাহিয়া চলে যাই সমস্ত ভূলোকে
প্রান্ত হতে প্রান্তভাগে; উত্তরে দক্ষিণে,
পূরবে পশ্চিমে; শৈবালে শাদ্বলে তৃণে
শাখায় বল্কলে পত্রে উঠি সরসিয়া
নিগূঢ় জীবন-রসে; যাই পরশিয়া
স্বর্ণ-শীর্ষে আনমিত শস্যক্ষেত্রতল
অঙ্গুলির আন্দোলনে; নব পুষ্পদল
করি পূর্ণ সঙ্গোপনে সুবর্ণ-লেখায়
সুধগন্ধে মধুবিন্দু ভারে; নীলিমায়
পরিব্যাপ্ত করি দিয়া মহাসিন্ধু নীর
তীরে তীরে করি নৃত্য স্তব্ধ ধরণীর,

অনন্ত কল্লোল গীতে; উল্লসিত রঙ্গে
ভাষা প্রসারিয়া দিই তরঙ্গে তরঙ্গে
দিক্‌-দিগন্তরে; শুভ্র উত্তরীয় প্রায়
শৈলশৃঙ্গে বিছাইয়া দিই আপনায়
নিলয় নীহারের উত্তুঙ্গ নির্জ্জনে,
নিঃশব্দ নিভৃতে।
যে ইচ্ছা গোপন মনে
উৎস সম উঠিতেছে অজ্ঞাতে আমার
বহুকাল ধরে-হৃদয়ের চারিধার
ক্রমে পরিপূর্ণ করি বাহিরিতে চাহে
উদ্বেল উদ্দাম মুক্ত উদার প্রবাহে
সিঞ্চিতে তোমায়—ব্যথিত সে বাসনারে
বন্ধমুক্ত করি দিয়া শতলক্ষ ধারে
দেশে দেশে দিকে দিকে পাঠাব কেমনে
অন্তর ভেদিয়া। বসি’ শুধু গৃহকোণে
লুব্ধ চিত্তে করিতেছি সদা অধ্যয়ন
দেশে দেশান্তরে কারা করেছে ভ্রমণ
কৌতুহলবশে; আমি তাহাদের সনে
করিতেছি তোমারে বেষ্টন মনে মনে
কল্পনার জালে।—

সুদুর্গম দূর দেশ,
পথশূন্য তরুশূন্য প্রান্তর অশেষ,

মহা পিপাসার রঙ্গভূমি; রৌদ্রালোকে
জ্বলন্ত বালুকা রাশি সূচি বিঁধে চোখে;
দিগন্তবিস্তৃত যেন ধুলিশয্যা পরে
জরাতুরা বসুন্ধরা লুটাইছে পড়ে’
তপ্তদেহ, উষ্ণশ্বাস বহ্নিজ্বালাময়,
শুষ্ককণ্ঠ, সঙ্গহীন, নিঃশব্দ, নির্দ্দয়!
কতদিন গৃহপ্রান্তে বসি বাতায়নে
দূর দূরান্তের দৃশ্য আঁকিয়াছি মনে
চাহিয়া সম্মুখে;— চারিদিকে শৈলমালা,
মধ্যে নীল সরোবর নিস্তব্ধ নিরালা
স্ফটিক নির্ম্মল স্বচ্ছ; খণ্ড মেঘগণ
মাতৃস্তনপানরত শিশুর মতন
পড়ে আছে শিখর আঁকড়ি’; হিম-রেখা
নীলগিরিশ্রেণীপরে দূরে যায় দেখা
দৃষ্টি রোধ করি’; যেন নিশ্চল নিষেধ
উঠিয়াছে সারি সারি স্বর্গ করি ভেদ
যোগমগ্ন ধূর্জটীর তপোবন-দ্বার!
মনে মনে ভ্রমিয়াছি দূর সিন্ধুপারে
মহামেরু দেশে-যেখানে লয়েছে ধরা
অনন্তকুমারীব্রত, হিমবস্ত্র পরা,
নিঃসঙ্গ, নিস্পৃহ, সর্ব্ব আভরণহীন;
যেথা দীর্ঘ রাত্রি-শেষে ফিরে আসে দিন
শব্দ সঙ্গীতবিহীন; রাত্রি আসে,
ঘুমাবার কেহ নাই,অনন্ত আকাশে
অনিমেষ জেগে থাকে নিদ্রাতন্দ্রাহত
শূন্যশয্যা মৃতপুত্র জননীর মত!
নুতন দেশের নাম যত পাঠ করি,
বিচিত্র বর্ণনা শুনি, চিত্ত অগ্রসরি’
সমস্ত স্পর্শিতে চাহে; সমুদ্রের তটে
ছোট ছোট নীলবর্ণ পর্ব্বতসঙ্কটে
একখানি গ্রাম, তীরে শুকাইছে জাল,
জলে ভাসিতেছে তরী, উড়িতেছে পাল,
জেলে ধরিতেছে মাছ, গিরিমধ্যপথে
সঙ্কীর্ণ নদীটি চলি আসে, কোন মতে
আঁকিয়া বাঁকিয়া; ইচ্ছা করে সে নিভৃত
গিরিক্রোড়ে সুখাসীন উর্ম্মিমুখরিত
লোকনীড়খানি, হৃদয়ে বেষ্টিয়া ধরি
বাহুপাশে। ইচ্ছা করে, আপনার করি
যেখানে যা-কিছু আছে; নদীস্রোতোনীরে
আপনারে গলাইয়া দুই তীরে তীরে
নব নব লোকালয়ে করে যাই দান
পিপাসার জল, গেয়ে যাই কলগান
দিবসে নিশীথে; পৃথিবীর মাঝখানে
উদয়-সমুদ্র হতে অস্ত-সিন্ধুপানে
প্রসারিয়া আপনারে তুঙ্গগিরিরাজি
আপনার সুদুর্গম রহস্যে, বিরাজি;
কঠিন পাষাণ ক্রোড়ে তীব্র হিম বায়ে
মানুষ করিয়া-তুলি লুকায়ে লুকায়ে

নব নব জাতি। ইচ্ছা করে মনে মনে
স্বজাতি হইয়া থাকি সর্ব্বলোক সনে
দেশে দেশান্তরে; উষ্ট্রদুগ্ধ করি’ পান
মরুতে মানুষ হই আরব-সন্তান
দুর্দ্দম স্বাধীন; তিব্বতের গিরিতটে
নির্লিপ্ত প্রস্তরপুরী মাঝে, বৌদ্ধমঠে
করি বিচরণ! দ্রাক্ষাপায়ী পারসীক
গোলাপকাননবাসী, তাতার নির্ভীক
অশ্বারূঢ়, শিষ্টাচারী সহাস্য জাপান,
প্রবীণ প্রাচীন চীন নিশি দিনমান
কর্ম্ম অনুরত,সকলের ঘরে ঘরে
জন্মলাভ করে লই হেন ইচ্ছা করে।
অরুগ্ন বলিষ্ঠ হিংস্র নগ্ন বর্ব্বরতা-
নাহি কোন ধর্ম্মাধর্ম্ম, নাহি কোন প্রথা,
নাহি কোন বাধাবন্ধ,—নাহি চিন্তাজ্বর,
নাহি কিছু দ্বিধাদ্বন্দ্ব, নাহি ঘর পর,
উন্মুক্ত জীবন-স্রোত বহে দিন রাত
সম্মুখে আঘাত করি’ সহিয়া আঘাত
অকাতরে; পরিতাপজর্জ্জর পরাণে
বৃথা ক্ষোভে নাহি চায় অতীতের পানে,
ভবিষ্যৎ নাহি হেরে মিথ্যা দুরাশায়-
বর্তমান তরঙ্গের চুড়ায় চুড়ায়
নৃত্য করে চলে ধায় আবেগে উল্লাসি’,—
উচ্ছৃঙ্খল সে জীবন সেও ভালবাসি-

কত বার ইচ্ছা করে সেই প্রাণঝড়ে
ছুটিয়া চলিয়া যাই পূর্ণপালভরে
লঘু তরী সম!

হিংস্র ব্যাঘ্র অটবীর-
আপন প্রচণ্ড বলে প্রকাণ্ড শরীর
বহিতেছে অবহেলে;—দেহ দীপ্তোজ্জল
অরণ্য মেঘের তলে প্রচ্ছন্ন-অনল
বজ্রের মতন-রুদ্র মেঘমন্দ্র স্বরে
পড়ে আসি অতর্কিত শীকারের পরে
বিদ্যুতের বেগে, অনায়াস সে মহিমা—
হিংসাতীব্র সে আনন্দ-সে দৃপ্ত গরিমা-
ইচ্ছা করে একবার লভি তার স্বাদ;—
ইচ্ছা করে বার বার মিটাইতে সাধ
পান করি’ বিশ্বের সকল পাত্র হতে
আনন্দমদিরা ধারা নব নব স্রোতে।


হে সুন্দরী বসুন্ধরে, তোমা পানে চেয়ে
কত বার প্রাণ মোর উঠিয়াছে গেয়ে
প্রকাও উল্লাসভরে; ইচ্ছা করিয়াছে
সবলে আঁকড়ি ধরি এ বক্ষের কাছে
সমুদ্রমেখলাপরা তব কটিদেশ;
প্রভাত রৌদ্রের মত অনন্ত অশেষ

ব্যাপ্ত হয়ে দিকে দিকে, অরণ্যে ভূধরে
প্রত্যেক কম্পায়মান পল্লবের পরে
করি নৃত্য সারা বেলা, করিয়া চুম্বন
প্রত্যেক কুসুম কলি, করি’ আলিঙ্গন
সঘন কোমল শ্যাম তৃণক্ষেত্র গুলি,
প্রত্যেক তরঙ্গ পরে সারাদিন দুলি’
আনন্দ দোলায়! রজনীতে চুপে চুপে
নিঃশব্দ চরণে, বিশ্বব্যাপী নিদ্রারূপে
তোমার সমস্ত পশু পক্ষীর নয়নে
অঙ্গুলি বুলায়ে দিই, শয়নে শয়নে
নীড়ে নীড়ে গৃহে গৃহে গুহায় গুহায়
করিয়া প্রবেশ, বৃহৎ অঞ্চল প্রায়
আপনারে বিস্তারিয়া ঢাকি বিশ্বভূমি
সুস্নিগ্ধ আঁধারে!

আমার পৃথিবী তুমি
বহু বরষের; তোমার মৃত্তিকা সনে
আমারে মিশায়ে লয়ে অনন্ত গগনে
অশ্রান্ত চরণে, করিয়াছ প্রদক্ষিণ
সবিতৃমণ্ডল, অসংখ্য রজনী দিন
যুগ যুগান্তর ধরি’,আমার মাঝারে
উঠিয়াছে তৃণ তব, পুষ্প ভারে ভারে
ফুটিয়াছে, বর্ষণ করেছে তরুরাজি
পত্রফুলফল গন্ধরেণু; তাই আজি

কোন দিন আনমনে বসিয়া একাকী
পদ্মাতীরে, সম্মুখে মেলিয়া মুগ্ধ আঁখি
সর্ব্ব অঙ্গে সর্ব্ব মনে অনুভব করি
তোমার মৃত্তিকা মাঝে কেমনে শিহরি’
উঠিতেছে তৃণাঙ্কুর; তোমার অন্তরে
কি জীবন-রসধারা অহর্নিশি ধরে’
করিতেছে সঞ্চরণ; কুসুমমুকুল
কি অন্ধ আনন্দভরে ফুটিয়া আকুল
সুন্দর বৃন্তের মুখে; নব রৌদ্রালোকে
তরুলতাতৃণগুল্ম কি গূঢ় পুলকে
কি মূঢ় প্রমোদ-রসে উঠে’ হরষিয়া—
মাতৃস্তনপানশান্ত পরিতৃপ্ত হিয়া
সুখস্বপ্নহাস্যমুখ শিশুর মতন!
তাই আজি কোন দিন,—শরৎ-কিরণ
পড়ে যবে পক্কশীর্ষ স্বর্ণক্ষেত্র পরে,
নারিকেলদলগুলি কাঁপে বায়ুভরে
আলোকে ঝিকিয়া, জাগে মহা ব্যাকুলতা,
মনে পড়ে বুঝি সেই দিবসের কথা
মন যবে ছিল মোর সর্ব্বব্যাপী হয়ে
জলে স্থলে, অরণ্যের পল্লব নিলয়ে,
আকাশের নীলিমায়! ডাকে যেন মোরে
অব্যক্ত আহ্বান রবে শতবার করে’
সমস্ত ভুবন; সে বিচিত্র সে বৃহৎ
খেলাঘর হতে, মিশ্রিত মর্ম্মরবৎ

শুনিবারে পাই যেন চিরদিনকার
সঙ্গীদের লক্ষবিধ আনন্দ খেলার
পরিচিত রব! সেথায় ফিরায়ে লহ
মোরে আরবার; দূর কর সে বিরহ
যে বিরহ থেকে থেকে জেগে ওঠে মনে
হেরি যবে সম্মুখেতে সন্ধ্যার কিরণে
বিশাল প্রান্তর, যবে ফিরে গাভীগুলি
দূর গোষ্ঠে—মাঠপথে উড়াইয়া ধূলি
তরু-ঘেরা গ্রাম হতে উঠে ধূম্র-লেখা
সন্ধ্যাকাশে; যবে চন্দ্র দূরে দেয় দেখা
শ্রান্ত পথিকের মত অতি ধীরে ধীরে
নদীপ্রান্তে জনশূন্য বালুকার তীরে;
মনে হয় আপনারে একাকী প্রবাসী
নির্ব্বাসিত; বাহু বাড়াইয়া ধেয়ে আসি
সমস্ত বাহিরখানি লইতে অন্তরে,—
এ আকাশ, এ ধরণী, এই নদী পরে
শুভ্র শান্ত সুপ্ত জ্যোৎস্নারাশি! কিছু নাহি
পারি পরশিতে, শুধু শূন্যে থাকি চাহি
বিষাদ-ব্যাকুল! আমারে ফিরায়ে লহ
সেই সর্ব্বমাঝে, যেথা হতে অহরহ
অঙ্কুরিছে মুকুলিছে মুঞ্জরিছে প্রাণ
শতেক সহস্ররূপে,—গুঞ্জরিছে গান
শতলক্ষসুরে, উচ্ছ্বসি উঠিছে নৃত্য
অসংখ্য ভঙ্গীতে, প্রবাহি যেতেছে চিত্ত

ভাবস্রোতে, ছিদ্রে ছিদ্রে বাজিতেছে বেণু;—
দাঁড়ায়ে রয়েছ তুমি শ্যাম কল্পধেনু,
তোমারে সহস্র দিকে করিছে দোহন
তরুলতা পশুপক্ষী কত অগণন
তৃষিত পরাণী যত, আনন্দের রস
কত রূপে হতেছে বর্ষণ, দিক্‌ দশ
ধ্বনিছে কল্লোল গীতে। নিখিলের সেই
বিচিত্র আনন্দ যত এক মুহূর্ত্তেই
একত্রে করিব আস্বাদন, এক হয়ে
সকলের সনে! আমার আনন্দ লয়ে
হবে না কি শ্যারতর অরণ্য তোমার,
প্রভাত-আলোক মাঝে হবে না সঞ্চার
নবীন কিরণকম্প? মোর মুগ্ধ ভাবে
আকাশ ধরণীতল আঁকা হয়ে যাবে
হৃদয়ের রঙে-যা দেখে কবির মনে
জাগিবে কবিতা,—প্রেমিকের দু’নয়নে
লাগিবে ভাবের ঘোর, বিহঙ্গের মুখে
সহসা আসিবে গান! সহস্রের সুখে
রঞ্জিত হইয়া আছে সর্ব্বাঙ্গ তোমার
হে বসুধে, জীবস্রোত কত বারম্বার
তোমারে মণ্ডিত করি আপন জীবনে
গিয়েছে ফিরেছে, তোমার মৃত্তিকাসনে
মিশায়েছে অন্তরর প্রেম, গেছে লিখে’
কত লেখা, বিছায়েছ কত দিকে দিকে

ব্যাকুল প্রাণের আলিঙ্গন, তারি সনে
আমার সমস্ত প্রেম মিশায়ে যতনে
তোমার অঞ্চল খানি দিব রাঙাইয়া
সজীব বরণে; আমার সকল দিয়া
সাজাব তোমারে! নদীজলে মোর গান
পাবে না কি শুনিবারে কোন মুগ্ধ কান
নদীকূল হতে? উষালোকে মোর হাসি
পাবে না কি দেখিবারে কোন মর্ত্ত্যবাসী
নিদ্রা হতে উঠি? আজ শতবর্ষ পরে
এ সুন্দর অরণ্যের পল্লবের স্তরে
কাঁপিবে না আমার পরাণ? ঘরে ঘরে
কত শত নরনারী চিরকাল ধরে’
পাতিবে সংসারখেলা, তাহাদের প্রেমে
কিছু কি রব না আমি? আসিব না নেমে
তাদের মুখের পরে হাসির মতন,
তাদের সর্ব্বাঙ্গ মাঝে সরস যৌবন,
তাদের বসন্ত দিনে অকস্মাৎ সুখ,
তাদের মনের কোণে নবীন উন্মুখ
প্রেমের অঙ্কুর রূপে? ছেড়ে দিবে তুমি
আমারে কি একেবারে ওগো মাতৃভূমি,
যুগযুগান্তের মহা মৃত্তিকা বন্ধন
সহসা কি ছিঁড়ে যাবে? করিব গমন
ছাড়ি লক্ষ বরষের স্নিগ্ধ ক্রোড় খানি?
চতুর্দ্দিক হতে মোরে লবে না কি টানি

এই সব তরু লতা গিরি নদী বন,
এই চিরদিবসের সুনীল গগন,
এ জীবনপরিপূর্ণ উদার সমীর,
জাগরণপূর্ণ আলো, সমস্ত প্রাণীর
অন্তরে অন্তরে গাঁথা জীবন-সমাজ?
ফিরিব তোমারে ঘিরি, করিব বিরাজ
তোমার আত্মীয় মাঝে; কীট পশু পাখী
তরু গুল্ম লতারূপে বারম্বার ডাকি
আমারে লইবে তব প্রাণতপ্ত বুকে;
যুগে যুগে জন্মে জন্মে স্তন দিয়ে মুখে
মিটাইবে জীবনের শত লক্ষ ক্ষুধা,
শত লক্ষ আনন্দের স্তন্যরসসুধা
নিঃশেষে নিবিড় স্নেহে করাইয়া পান।
তার পরে ধরিত্রীর যুবক সন্তান
বাহিরিব জগতের মহাদেশ মাঝে
অতি দুর দুরান্তরে জ্যোতিষ্কসমাজে
সুদুর্গম পথে!—এখনো মিটেনি আশা,
এখনো তোমার স্তন-অমৃত-পিপাসা
মুখেতে রয়েছে লাগি, তোমার আনন
এখনো জাগায় চোখে সুন্দর স্বপন,
এখন কিছুই তব করি নাই শেষ,
সকলি রহস্যপূর্ণ, নেত্র অনিমেষ
বিস্ময়ের শেষতল খুঁজে নাহি পায়,
এখনো তোমার বুকে আছি শিশু প্রায়

মুখপানে চেয়ে। জননী লহগো মোরে
সঘন বন্ধন তব বাহুযুগে ধরে’
আমারে করিয়া লহ তোমার বুকের,
তোমার বিপুল প্রাণ বিচিত্র মুখের
উৎস উঠিতেছে যেথা, সে গোপন পুরে
আমারে লইয়া যাও—রাখিয়ো না দুরে!

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AC%E0%A6%B8%E0%A7%81%E0%A6%A8%E0%A7%8D%E0%A6%A7%E0%A6%B0%E0%A6%BE,,,
ছবি,"তুমি কি কেবল ছবি শুধু পটে লিখা।
ওই যে সুদূর নীহারিকা
যারা করে আছে ভিড়
আকাশের নীড়;
ওই যে যারা দিনরাত্রি
অলো-হাতে চলিয়াছে আঁধারের যাত্রী
গ্রহ তারা রবি
তুমি কি তাদেরি মতো সত্য নও।
হায় ছবি, তুমি শুধু ছবি।

চিরচঞ্চলের মাঝে তুমি কেন শান্ত হয়ে রও।
পথিকের সঙ্গ লও
ওগো পথহীন।
কেন রাত্রিদিন
সকলের মাঝে থেকে সবা হতে আছ এত দূরে
স্থিরতার চির অন্তঃপুরে।
এই ধূলি
ধূসর অঞ্চল তুলি
বায়ুভরে ধায় দিকে দিকে;
বৈশাখে সে বিধবার আভরণ খুলি
তপস্বিনী ধরণীরে সাজায় গৈরিকে;
অঙ্গে তার পত্রলিখা দেয় লিখে
বসন্তের মিলন-উষায়,
এই ধূলি এও সত্য হায়;
এই তৃণ
বিশ্বের চরণতলে লীন
এরা যে অস্থির, তাই এরা সত্য সবি–
তুমি স্থির, তুমি ছবি,
তুমি শুধু ছবি।

একদিন এই পথে চলেছিলে আমাদের পাশে।
বক্ষ তব দুলিত নিশ্বাসে;
অঙ্গে অঙ্গে প্রাণ তব
কত গানে কত নাচে
রচিয়াছে
আপনার ছন্দ নব নব
বিশ্বতালে রেখে তাল;
সে যে আজ হল কত কাল।
এ জীবনে
আমার ভুবনে
কত সত্য ছিলে।
মোর চক্ষে এ নিখিলে
দিকে দিকে তুমিই লিখিলে
রূপের তুলিকা ধরি রসের মুরতি।
সে-প্রভাতে তুমিই তো ছিলে
এ-বিশ্বের বাণী মূর্তিমতী।

একসাথে পথে যেতে যেতে
রজনীর আড়ালেতে
তুমি গেলে থামি।
তার পরে আমি
কত দুঃখে সুখে
রাত্রিদিন চলেছি সম্মুখে।
চলেছে জোয়ার-ভাঁটা আলোকে আঁধারে
আকাশ-পাথারে;
পথের দুধারে
চলেছে ফুলের দল নীরব চরণে
বরনে বরনে;
সহস্রধারায় ছোটে দুরন্ত জীবন-নির্ঝরিণী
মরণের বাজায়ে কিঙ্কিণী।
অজানার সুরে
চলিয়াছি দূর হতে দূরে–
মেতেছি পথের প্রেমে।

তুমি পথ হতে নেমে
যেখানে দাঁড়ালে
সেখানেই আছ থেমে।
এই তৃণ, এই ধূলি– ওই তারা, ওই শশী-রবি
সবার আড়ালে
তুমি ছবি, তুমি শুধু ছবি।

কী প্রলাপ কহে কবি।
তুমি ছবি?
নহে নহে, নও শুধু ছবি।
কে বলে রয়েছ স্থির রেখার বন্ধনে
নিস্তব্ধ ক্রন্দনে।
মরি মরি, সে আনন্দ থেমে যেত যদি
এই নদী
হারাত তরঙ্গবেগ,
এই মেঘ
মুছিয়া ফেলিত তার সোনার লিখন।
তোমার চিকন
চিকুরের ছায়াখানি বিশ্ব হতে যদি মিলাইত
তবে
একদিন কবে
চঞ্চল পবনে লীলায়িত
মর্মর-মুখর ছায়া মাধবী-বনের
হত স্বপনের।
তোমায় কি গিয়েছিনু ভুলে।
তুমি যে নিয়েছ বাসা জীবনের মূলে
তাই ভুল।
অন্যমনে চলি পথে, ভুলি নে কি ফুল।
ভুলি নে কি তারা।

তবুও তাহারা‌																																				প্রাণের নিশ্বাসবায়ু করে সুমধুর,
ভুলের শূন্যতা-মাঝে ভরি দেয় সুর।
ভুলে থাকা নয় সে তো ভোলা;
বিস্মৃতির মর্মে বসি রক্তে মোর দিয়েছ যে দোলা।
নয়নসম্মুখে তুমি নাই,
নয়নের মাঝখানে নিয়েছ যে ঠাঁই;
আজি তাই
শ্যামলে শ্যামল তুমি, নীলিমায় নীল।
আমার নিখিল
তোমাতে পেয়েছে তার অন্তরের মিল।
নাহি জানি, কেহ নাহি জানে
তব সুর বাজে মোর গানে;
কবির অন্তরে তুমি কবি,
নও ছবি, নও ছবি, নও শুধু ছবি।
তোমারে পেয়েছি কোন্‌ প্রাতে,
তার পরে হারায়েছি রাতে।
তার পরে অন্ধকারে অগোচরে তোমারেই লভি।
নও ছবি, নও তুমি ছবি।",রবীন্দ্রনাথ ঠাকুর ,অক্ষরবৃত্ত,https://www.poetrystate.com/rabindranath/%E0%A6%A4%E0%A7%81%E0%A6%AE%E0%A6%BF-%E0%A6%95%E0%A6%BF-%E0%A6%95%E0%A7%87%E0%A6%AC%E0%A6%B2-%E0%A6%9B%E0%A6%AC%E0%A6%BF-%E0%A6%B6%E0%A7%81%E0%A6%A7%E0%A7%81-%E0%A6%AA%E0%A6%9F%E0%A7%87-%E0%A6%B2/,,,
প্রাণ ,"বহু লক্ষ বর্ষ ধরে জ্বলে তারা,

              ধাবমান অন্ধকার কালস্রোতে

                    অগ্নির আবর্ত ঘুরে ওঠে।

      সেই স্রোতে এ ধরণী মাটির বুদ্‌বুদ্‌;

          ​​ তারি মধ্যে এই প্রাণ

                ​​ অণুতম কালে

      কণাতম শিখা লয়ে

                ​​ অসীমের করে সে আরতি।

      সে না হলে বিরাটের নিখিলমন্দিরে

                ​​ উঠত না শঙ্খধ্বনি,

              ​​ মিলত না যাত্রী কোনোজন,

      আলোকের সামমন্ত্র ভাষাহীন হয়ে

                ​​ রইত নীরব।

",রবীন্দ্রনাথ ঠাকুর ,অক্ষরবৃত্ত,https://kobitacocktail.com/rabindranath/%E0%A6%95%E0%A6%AC%E0%A6%BF%E0%A6%A4%E0%A6%BE/%E0%A6%AA%E0%A6%B0%E0%A6%BF%E0%A6%B6%E0%A7%87%E0%A6%B7/%E0%A6%AA%E0%A7%8D%E0%A6%B0%E0%A6%BE%E0%A6%A3/,,,
অতি দূরে আকাশের সুকুমার পান্ডুর নিলীমা,"অতি দূরে আকাশের সুকুমার পান্ডুর নীলিমা। 
অরণ্য তাহারি তলে উর্দ্ধে বাহু মেলি
আপন শ্যামল অর্ঘ্য নিঃশব্দে করিছে নিবেদন। 
মাঘের তরুণ রৌদ্র ধরনীর 'পরে
বিছাইল দিকে দিকে স্বচ্ছ আলোকের উত্তরীয়।
এ কথা রাখিনু লিখে
উদাসীন চিত্রকর এই ছবি মুছিবার আগে।",রবীন্দ্রনাথ ঠাকুর ,অক্ষরবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AC%E0%A6%B8%E0%A7%81%E0%A6%A8%E0%A7%8D%E0%A6%A7%E0%A6%B0%E0%A6%BEE,,,
অলস সজ্যার পাশে জীবন মন্থরগতি চলে,"অলস সজ্জার পাশে জীবন মন্থরগতি চলে,
রচে শিল্প শৈবালের দলে।
মর্যাদা নাইকো তার, তবু তাহে রয়
জীবনের স্বল্পমূল্য কিছু পরিচয়। ",রবীন্দ্রনাথ ঠাকুর ,অক্ষরবৃত্ত,https://web.facebook.com/BanglarKobitaWebsite/posts/1870294959853799/,,,
অলস সময়-ধারা বেয়ে ,"আমি পরাণের সাথে খেলিব আজিকে
মরণ খেলা
নিশীথ বেলা!
সঘন বরষা গগন আঁধার
হের বারিধারে কাঁদে চারিধার,
ভীষণ রঙ্গে ভব তরঙ্গে
ভাসাই ভেলা;
বাহির হয়েছি স্বপ্ন শয়ন
করিয়া হেলা,
রাত্রি বেলা!

ওগো পবনে গগনে সাগরে আজিকে
কি কল্লোল!
দে দোল্‌ দোল্‌!
পশ্চাৎ হতে হাহা করে’ হাসি’
মত্ত ঝটিকা ঠেলা দেয় আসি’
যেন এ লক্ষ বক শিশুর
অট্ট রোল!
আকাশে পাতালে পাগলে মাতালে
হট্ট গোল!
দে দোল্‌ দোল্‌!

আজি জাগিয়া উঠিয়া পরাণ আমার
বসিয়া আছে
বুকের কাছে।
থাকিয়া থাকিয়া উঠিছে কাঁপিয়া,
ধরিছে আমার বক্ষঃ চাপিয়া,
নিঠুর নিবিড় বন্ধনসুখে
হৃদয় নাচে,
ত্রাসে উল্লাসে পরাণ আমার
ব্যাকুলিয়াছে
বুকের কাছে!



হায়, এতকাল আমি রেখেছিনু তারে
যতন ভরে
শয়ন পরে।
ব্যথা পাছে লাগে, দুখ পাছে জাগে
নিশিদিন তাই বহু অনুরাগে
বাসর-শয়ন করেছি রচন
কুসুম থরে,
দুয়ার রুধিয়া রেখেছিনু তারে
গোপন ঘরে,
যতন ভরে।

কত সোহাগ করেছি চুম্বন করি
নয়ন পাতে
স্নেহের সাথে।
শুনায়েছি তারে মাথা রাখি পাশে
কত প্রিয় নাম মৃদু মধুভাষে,
গুঞ্জর তান করিয়াছি গান
জ্যোৎস্না রাতে,
যা কিছু মধুর দিয়েছিনু তার
দুখানি হাতে
মেহের সাথে!



শেষে সুখের শয়নে শ্রান্ত পরাণ
আলস রসে,
আবেশ বশে।
পরশ করিলে জাগে না সে আর
কুসুমের হার লাগে গুরুভার,
ঘুমে জাগরণে মিশি একাকার
নিশি দিবসে;
বেদনাবিহীন অসাড় বিরাগ
মরমে, পশে
আবেশ বশে।

ঢালি’ মধুরে মধুর বধূরে আমার
হারাই বুঝি,
পাইনে খুঁজি!
বাসরের দীপ নিবে নিবে আসে,
ব্যাকুল নয়নে হেরি চারি পাশে,
শুধু রাশি রাশি শুষ্ক কুসুম
হয়েছে পুঁজি!
অতল স্বপ্ন-সাগরে ডুবিয়া
মরি যে যুঝি
কাহারে খুঁজি!



তাই ভেবেছি আজিকে খেলিতে হইবে
নূতন খেলা
রাত্রি বেলা!
মরণ দোলায় ধরি রসিগাছি
বসিব দুজনে বড় কাছাকাছি,
ঝঞ্ঝা আসিয়া অট্ট হাসিয়া
মারিবে ঠেলা,
আমাতে প্রাণেতে খেলিব দুজনে
ঝুলন খেলা,
নিশীথ বেলা!

দে দোল্‌ দোল্‌!
দে দোল্‌ দোল্‌!
এ মহাসাগরে তুফান তোল্!
বধূরে আমার পেয়েছি আবার
ভরেছে কোল!
প্রিয়ারে আমার তুলেছে জাগায়ে
প্রলয় রোল!
বক্ষ শোণিতে উঠেছে আবার
কি হিল্লোল!
ভিতরে বাহিরে জেগেছে আমার
কি কল্লোল!
উড়ে কুন্তল উড়ে অঞ্চল,
উড়ে বনমালা বায়ু চঞ্চল,
বাজে কঙ্কণ বাজে কিঙ্কিণী
মত্ত বোল!
দে দোল্ দোল্‌!
আয় রে ঝঞ্ঝা, পরাণ বধূর
আবরণরাশি করিয়া দে দূর,
করি লুণ্ঠন অবগুণ্ঠন
বসন খোল্‌!
দে দোল্‌ দোল্!

প্রাণেতে আমাতে মুখোমুখি আজ
চিনি লব দোঁহে ছাড়ি ভয় লাজ,

বক্ষে বক্ষে পরশিব দোঁহে
ভাবে বিভোল!
দে দোল্‌ দোল্‌!
স্বপ্ন টুটিয়া বাহিরেছে আজ
দুটো পাগোল!
দে দোল্‌ দোল্‌!",রবীন্দ্রনাথ ঠাকুর ,অক্ষরবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%9D%E0%A7%81%E0%A6%B2%E0%A6%A8,,,
আলোকের অন্তরে যে আনন্দের পরশন পাই,"আলোকের অন্তরে যে আনন্দের পরশন নাই
জানি আমি তার সাথে আমার আত্মার ভেদ নাই
এক আদি-জ্যোতি উৎস হতে 
চৈতন্যের পুণ্যস্রোতে
আমার হয়েছে অভিষেক,
ললাটে দিয়েছে জয়লেখ,
জানায়েছে অমৃতের আমি অধিকারী;
পরম-আমির সাথে যুক্ত হতে পারি
বিচিত্র জগতে
প্রবেশ লভিতে পারি আনন্দের পথে।",রবীন্দ্রনাথ ঠাকুর ,অক্ষরবৃত্ত,https://banglakobitaclub.wordpress.com/2019/09/28/%E0%A6%B8%E0%A7%81%E0%A6%AA%E0%A7%8D%E0%A6%A4%E0%A7%8B%E0%A6%A4%E0%A7%8D%E0%A6%A5%E0%A6%BF%E0%A6%A4%E0%A6%BE-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8/,,,
এ আমির আবরণ সহজে স্থলিত হয়ে যাক,"ধীরে ধীরে বিস্তারিছে ঘেরি চারিধার
শ্রান্তি, আর শান্তি, আর সন্ধ্যা-অন্ধকার,
মায়ের অঞ্চলসম। দাঁড়ায়ে একাকী
মেলিয়া পশ্চিম-পানে অনিমেষ আঁখি
স্তব্ধ চেয়ে আছি। আপনারে মগ্ন করি
অতলের তলে, ধীরে লইতেছি ভরি
জীবনের মাঝে— আজিকার এই ছবি,
জনশূন্য নদীতীর, অস্তমান রবি,
ম্লান মূর্ছাতুর আলো— রোদন-অরুণ,
ক্লান্ত নয়নের যেন দৃষ্টি সকরুণ
স্থির বাক্যহীন— এই গভীর বিষাদ,
জলে স্থলে চরাচরে শ্রান্তি অবসাদ।

সহসা উঠিল গাহি কোন্‌খান হতে
বন-অন্ধকারঘন কোন্‌ গ্রামপথে
যেতে যেতে গৃহমুখে বালক-পথিক।
উচ্ছ্বসিত কণ্ঠস্বর নিশ্চিন্ত নির্ভীক
কাঁপিছে সপ্তম সুরে, তীব্র উচ্চতান
সন্ধ্যারে কাটিয়া যেন করিবে দুখান।


 
 
দেখিতে না পাই তারে। ওই যে সম্মুখে
প্রান্তরের সর্বপ্রান্তে, দক্ষিণের মুখে,
আখের খেতের পারে, কদলী সুপারি
নিবিড় বাঁশের বন, মাঝখানে তারি
বিশ্রাম করিছে গ্রাম, হোথা আঁখি ধায়।
হোথা কোন্‌ গৃহপানে গেয়ে চলে যায়
কোন্‌ রাখালের ছেলে, নাহি ভাবে কিছু,
নাহি চায় শূন্যপানে, নাহি আগুপিছু।

দেখে শুনে মনে পড়ে সেই সন্ধ্যাবেলা
শৈশবের। কত গল্প, কত বাল্যখেলা,
এক বিছানায় শুয়ে মোরা সঙ্গী তিন;


 
সে কি আজিকার কথা, হল কত দিন।
এখনো কি বৃদ্ধ হয়ে যায় নি সংসার।

 
ভোলে নাই খেলাধুলা, নয়নে তাহার
আসে নাই নিদ্রাবেশ শান্ত সুশীতল,
বাল্যের খেলানাগুলি করিয়া বদল
পায় নি কঠিন জ্ঞান? দাঁড়ায়ে হেথায়
নির্জন মাঠের মাঝে, নিস্তব্ধ সন্ধ্যায়,
শুনিয়া কাহার গান পড়ি গেল মনে—

কত শত নদীতীরে, কত আম্রবনে,
কাংস্যঘণ্টা-মুখরিত মন্দিরের ধারে,
কত শস্যক্ষেত্রপ্রান্তে, পুকুরের পাড়ে
গৃহে গৃহে জাগিতেছে নব হাসিমুখ,
নবীন হৃদয়ভরা নব নব সুখ,
কত অসম্ভব কথা, অপূর্ব কল্পনা,
কত অমূলক আশা, অশেষ কামনা,
অনন্ত বিশ্বাস। দাঁড়াইয়া অন্ধকারে
দেখিনু নক্ষত্রালোকে, অসীম সংসারে
রয়েছে পৃথিবী ভরি বালিকা বালক,
সন্ধ্যাশয্যা, মার মুখ, দীপের আলোক।

",রবীন্দ্রনাথ ঠাকুর ,অক্ষরবৃত্ত,https://amarrabindranath.com/bn/%E0%A6%B6%E0%A7%88%E0%A6%B6%E0%A6%AC%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE/,,,
রাজার ছেলে ও রাজার মেয়ে,"প্রভাতে।


রাজার ছেলে যেত পাঠশালায়,
রাজার মেয়ে যেত তথা।
দু’জনে দেখা হত পথের মাঝে,
কে জানে কবেকার কথা!
রাজার মেয়ে দূরে সরে’ যেত,
চুলের ফুল তার পড়ে’ যেত,
রাজার ছেলে এসে তুলে দিত
ফুলের সাথে বনলতা।
রাজার ছেলে যেৎ পাঠশালায়
রাজার মেয়ে যেত তথা।
পথের দুই পাশে ফুটেছে ফুল,
পাখীরা গান গাহে গাছে।
রাজার মেয়ে আগে এগিয়ে চলে,
রাজার ছেলে যায় পাছে।




মধ্যাহ্নে।


উপরে বসে’ পড়ে রাজার মেয়ে,
রাজার ছেলে নীচে বসে।
পুঁথি খুলিয়া শেখে কত কি ভাষা,
খড়ি পাতিয়া আঁক কষে।
রাজার মেয়ে পড়া যায় ভুলে’,
পুঁথিটি হাত হ’তে পড়ে খুলে',
রাজার ছেলে এসে দেয় তুলে’,
আবার পড়ে’ যায় খসে’।
উপরে বসে’ পড়ে রাজার মেয়ে,
রাজার ছেলে নীচে বসে।
দুপুরে খরতাপ, বকুলশাখে
কোকিল কুহু কুহরিছে।
রাজার ছেলে চায় উপর পানে,
রাজার মেয়ে চায় নীচে।

সায়াহ্নে।


রাজার ছেলে ঘরে ফিরিয়া আসে,
রাজার ময়ে যায় ঘরে।
খুলিয়া গলা তে মোতির মালা
রাজার মেয়ে খেলা করে।

পথে সে মালাখানি গেল ভুলে’,
রাজার ছেলে সেটি নিল তুলে’
আপন মণিহার মনোভুলে
দিল সে বালিকার করে।
রাজার ছেলে ঘরে ফিরিয়া এল,
রাজার মেয়ে গেল ঘরে।
শ্রান্ত রবি ধীরে অস্ত যায়
নদীর তীরে এক শেষে।
সাঙ্গ হয়ে গেল দোঁহার পাঠ,
যে যার গেল নিজ দেশে।—




নিশীথে।


রাজার মেয়ে শোয় সোনার খাটে,
স্বপনে দেখে রূপরাশি।
রূপোর খাটে শুয়ে রাজার ছেলে
দেখিছে কার সুধা হাসি!
করিছে আনাগোনা সুখ দুখ,
কখনো দুরু দুরু করে বুক,
অধরে কভু কাঁপে হাসিটুক্‌,
নয়ন কভু যায় ভাসি।
রাজার মেয়ে কর দেখিছে মুখ,
রাজার ছেলে কার হাসি।

বাদর ঝর ঝর, গরজে মেঘ,
পবন করে মাতামাতি।
শিথানে মাথা রাখি বিথান বেশ,
স্বপনে কেটে যায় রাতি।",রবীন্দ্রনাথ ঠাকুর ,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%B0%E0%A6%BE%E0%A6%9C%E0%A6%BE%E0%A6%B0_%E0%A6%9B%E0%A7%87%E0%A6%B2%E0%A7%87_%E0%A6%93_%E0%A6%B0%E0%A6%BE%E0%A6%9C%E0%A6%BE%E0%A6%B0_%E0%A6%AE%E0%A7%87%E0%A6%AF%E0%A6%BC%E0%A7%87,,,
এ জীবনে সুন্দরের পেয়েছি মধুর আশীর্বাদ ,"রাজার ছেলে ফিরেছি দেশে দেশে,
সাত সমুদ্র তেরো নদীর পার।
যেখানে যত মধুর মুখ আছে
বাকি ত কিছু রাখি নি দেখিবার।
কেহ বা ডেকে কয়েছে দুটো কথা,
কেহ বা চেয়ে করেছে আঁখি নত,
কাহারো হাসি ছুরির মত কাটে
কাহারো হাসি আঁখি জলেরি মত!
গরবে কেহ গিয়েছে নিজ ঘর
কাঁদিয়া কেহ চেয়েছে ফিরে ফিরে।
কেহ বা কারে কহে নি কোন কথা,
কেহ বা গান গেয়েছে ধীরে ধীরে।
এমনি করে ফিরেছি দেশে দেশে;
অনেক দূরে তেপান্তর-শেষে
ঘুমের দেশে ঘুমায় রাজবালা,
তাহারি গলে এসেছি দিয়ে মালা!

একদা রাতে নবীন যৌবনে
স্বপ্ন হতে উঠিনু চমকিয়া,
বাহিরে এসে দাঁড়ানু একবার
ধরার পানে দেখিনু নিরখিয়া।

শীর্ণ হ’য়ে এসেছে শুকতারা,
পূর্ব্ব তটে হ’তেছে নিশি ভোর।
আকাশ কোণে বিকাশে জাগরণ,
ধরণীতলে ভাঙ্গে নি ঘুম-ঘোর।
সমুখে পড়ে’ দীর্ঘ রাজপথ,
দু’ধারে তারি দাঁড়ায়ে তরুসার,
নয়ন মেলি’ সুদূর পানে চেয়ে
আপন মনে ভাবি একবার,—
আমারি মত আজি এ নিশি শেষে
ধরার মাঝে নুতন কোন্ দেশে,
দুগ্ধফেনশয্যা করি’ আলা
স্বপ্ন দেখে ঘুমায়ে রাজবালা।

অশ্ব চড়ি’ তখনি বাহিরিনু
কত যে দেশ-বিদেশ হনু পার!
একদা এক ধূসর সন্ধ্যায়
ঘুমের দেশে লভিনু পুরদ্বার!
সবাই সেথা অচল অচেতন,
কোথাও জেগে নাইক জনপ্রাণী,
নদীর তীরে জলের কলতানে
ঘুমায়ে আছে বিপুল পুরীখানি।
ফেলিতে পদ সাহস নাহি মানি,
নিমেষে পাছে সকল দেশ জাগে!

প্রাসাদ মাঝে পশিনু সাবধানে
শঙ্কা মোর চলিল আগে আগে।
ঘুমায় রাজা, ঘুমায় রাণী-মাতা,
কুমার সাথে ঘুমায় রাজভ্রাতা;
একটি ঘরে রত্ন-দীপ জ্বালা,
ঘুমায়ে সেথা রয়েছে রাজবালা।

কমলফুল-বিমল শেজখানি,
নিলীন তাহে কোমল তনুলতা।
মুখের পানে চাহিনু অনিমেষে
বাজিল বুকে সুখের মত ব্যথা!
মেঘের মত গুচ্ছ কেশরাশি
শিথান ঢাকি পড়েছে ভারে ভারে।
একটি বাহু বক্ষপরে পড়ি’
একটি বাহু লুটায় একধারে।
আঁচলখানি পড়েছে খসি’ পাশে,
কাঁচলখানি পড়িবে বুঝি টুটি’,
পত্রপুটে রয়েছে যেন ঢাকা
অনাঘ্রাত পূজার ফুল দুটি!
দেখিনু তারে উপমা নাহি জানি;
ঘুমের দেশে স্বপন একখানি;
পালঙ্কেতে মগন রাজবালা
আপন ভয় লাবণ্যে নিরালা!

ব্যাকুল বুকে চাপি দুই বাহু,
না মানে বাধা হৃদয় কম্পন!
ভূতলে বসি আনত করি’ শির
মুদিত আঁখি করি চুম্বন!
পাতার ফাঁকে আঁখির তারা দুটি,
তাহারি পানে চাহি এক মনে,
দ্বারের ফাঁকে দেখিতে চাহি যেন
কি আছে কোথা নিভৃত নিকেতনে!
ভূর্জ্জপাতে কাজলমসী দিয়া
লিখিয়া দিমু আপন নাম ধাম।
লিখিনু “অয়ি নিদ্রানিমগনা,
আমার প্রাণ তোমারে সঁপিলাম!”
যতন করি কনকসুতে গাঁথি
রতন হারে বাঁধিয়া দিমু পাঁতি।
ঘুমের দেশে ঘুমায় রাজবালা,
তাহারি গলে পরায়ে দিমু মালা!",রবীন্দ্রনাথ ঠাকুর ,অক্ষরবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%A8%E0%A6%BF%E0%A6%A6%E0%A7%8D%E0%A6%B0%E0%A6%BF%E0%A6%A4%E0%A6%BE,,,
"এ দ্যুলোক মধুময়, মধুময় পৃথিবীর ধূলি","তোমরা হাসিয়া বহিয়া চলিয়া যাও
কুলুকুলুকল নদীর স্রোতের মতো।
আমরা তীরেতে দাঁড়ায়ে চাহিয়া থাকি,
মরমে গুমরি মরিছে কামনা কত।
আপনা-আপনি কানাকানি কর সুখে,
কৌতুকছটা উছসিছে চোখে মুখে,
কমলচরণ পড়িছে ধরণী-মাঝে,
কনকনূপুর রিনিকি ঝিনিকি বাজে।


 
অঙ্গে অঙ্গ বাঁধিছে রঙ্গপাশে,
বাহুতে বাহুতে জড়িত ললিত লতা।
ইঙ্গিতরসে ধ্বনিয়া উঠিছে হাসি,
নয়নে নয়নে বহিছে গোপন কথা।
আঁখি নত করি একেলা গাঁথিছ ফুল,
মুকুর লইয়া যতনে বাঁধিছ চুল।
গোপন হৃদয়ে আপনি করিছ খেলা,
কী কথা ভাবিছ, কেমন কাটিছে বেলা।

চকিতে পলকে অলক উড়িয়া পড়ে,
ঈষৎ হেলিয়া আঁচল মেলিয়া যাও—
নিমেষ ফেলিতে আঁখি না মেলিতে,ত্বরা
নয়নের আড়ে না জানি কাহারে চাও।
যৌবনরাশি টুটিতে লুটিতে চায়,
বসনে শাসনে বাঁধিয়া রেখেছ তায়।
তবু শতবার শতধা হইয়া ফুটে,
চলিতে ফিরিতে ঝলকি চলকি উঠে।


 
আমরা মূর্খ কহিতে জানি নে কথা,
কী কথা বলিতে কী কথা বলিয়া ফেলি।
অসময়ে গিয়ে লয়ে আপনার মন,
পদতলে দিয়ে চেয়ে থাকি আঁখি মেলি।
তোমরা দেখিয়া চুপি চুপি কথা কও,
সখীতে সখীতে হাসিয়া অধীর হও,

",রবীন্দ্রনাথ ঠাকুর,মাত্রাবৃত্ত,https://amarrabindranath.com/bn/%E0%A6%A4%E0%A7%8B%E0%A6%AE%E0%A6%B0%E0%A6%BE-%E0%A6%93-%E0%A6%86%E0%A6%AE%E0%A6%B0%E0%A6%BE/,,,
একা বসে সংসারের প্রান্ত জানালায়,"বন্দী হয়ে আছ তুমি সুমধুর স্নেহে,
অয়ি গৃহলক্ষ্মি, এই করুণ-ক্রন্দন
এই দুঃখ দৈন্যে ভরা মানবের গেহে;
তাই দুটি বাহু পরে সুন্দর-বন্ধন
সােনার কঙ্কণ দুটি বহিতেছ দেহে
শুভ চিহ্ন, নিখিলের নয়ন-নন্দন।
পুরুষেব দুই বাহু কিণাঙ্ক-কঠিন
সংসার সংগ্রামে, সদা বন্ধনবিহীন;
যুদ্ধ দ্বন্দ্ব যত কিছু নিদারুণ কাজে
বহ্ণিবাণ বজ্রসম সর্বত্র স্বাধীন।
তুমি বদ্ধ মেহ প্রেম করুণার মাঝে,—
শুধু শুভকর্ম্ম, শুধু সেবা নিশি দিন।
তােমার বাহুতে তাই কে দিয়াছে টানি,
দুইটি সােনার গণ্ডী, কাঁকন দু’খানি।",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%AC%E0%A6%BE%E0%A6%81%E0%A6%A7%E0%A6%A8,,,
ক্ষণে ক্ষণে মনে হয় যাত্রার সময় বুঝি এল,"ক্ষণে ক্ষণে মনে হয় যাত্রার সময় বুঝি এল,

বিদায়দিনের-পরে আবরণ ফেলো

অপ্রগল্‌ভ সূর্যাস্ত-আভার;

সময় যাবার

শান্ত হোক, স্তব্ধ হোক, স্মরণসভার সমারোহ

না রচুক শোকের সম্মোহ।

বনশ্রেণী প্রস্থানের দ্বারে

ধরণীর শান্তিমন্ত্র দিক মৌন পল্লবসম্ভারে।

নামিয়া আসুক ধীরে রাত্রির নিঃশব্দ আশীর্বাদ,

সপ্তর্ষির জ্যোতির প্রসাদ।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/khone-khone-mone-hoy-jatrar-4198,,,
খ্যাতি নিন্দা পার হয়ে জীবনের এসেছি প্রদোষে,"খ্যাতি নিন্দা পার হয়ে জীবনের এসেছি প্রদোষে,
বিদায়ের ঘাটে আছি ব'সে।
আপনার দেহটারে অসংশয়ে করেছি বিশ্বাস,
জরার সুযোগ পেয়ে নিজেরে সে করে পরিহাস,
সকল কাজেই দেখি কেবলি ঘটায় বিপর্যয়,
আমার কর্তৃত্ব করে ক্ষয়;
সেই অপমান হতে বাঁচাতে যাহারা
অবিশ্রাম দিতেছে পাহারা,
পাশে যারা দাঁড়ায়েছে দিনান্তের শেষ আয়োজনে,
নাম না-ই বলিলাম তাহারা রহিল মনে মনে।
তাহারা দিয়েছে মোরে সৌভাগ্যের শেষ পরিচয়,
ভুলায়ে রাখিছে তারা দুর্বল প্রাণের পরাজয়;
এ কথা স্বীকার তারা করে
খ্যাতি প্রতিপত্তি যত সুযোগ্য সক্ষমদের তরে
তাহারাই করিছে প্রমাণ
অক্ষমের ভাগ্যে আছে জীবনের শ্রেষ্ঠ সেই দান।
সমস্ত জীবন ধ'রে খ্যাতির খাজনা দিতে হয়
কিছু সে সহে না অপচয়,
সব মূল্য ফুরাইলে যে দৈন্য প্রেমের অর্ঘ্য আনে
অসীমের স্বাক্ষর সেখানে॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%86%E0%A6%B0%E0%A7%8B%E0%A6%97%E0%A7%8D%E0%A6%AF_(%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0)/%E0%A7%A7%E0%A7%AB,,,
ঘন্টা বাজে দূরে,"ঘন্টা বাজে দূরে।

শহরের অভ্রভেদী আত্মঘোষণার

মুখরতা মন থেকে লুপ্ত হয়ে গেল,

আতপ্ত মাঘের রৌদ্রে অকারণে ছবি এল চোখে

জীবনযাত্রার প্রান্তে ছিল যাহা অনতিগোচর।

 

গ্রামগুলি গেঁথে গেঁথে মেঠো পথ গেছে দূর-পানে

নদীর পাড়ির 'পর দিয়ে।

প্রাচীন অশথতলা,

খেয়ার আশায় লোক ব'সে

পাশে রাখি হাটের পসরা।

গঞ্জের টিনের চালাঘরে

গুড়ের কলস সারি সারি,

চেটে যায় ঘ্রাণলুব্ধ পাড়ার কুকুর,

ভিড় করে মাছি।

রাস্তায় উপুড়মুখো গাড়ি

পাটের বোঝাই ভরা,

একে একে বস্তা টেনে উচ্চস্বরে চলেছে ওজন

আড়তের আঙিনায়।

বাঁধা-খোলা বলদেরা

রাস্তার সবুজ প্রান্তে ঘাস খেয়ে ফেরে,

লেজের চামর হানে পিঠে।

সর্ষে আছে স্তূপাকার

গোলায় তোলার অপেক্ষায়।

জেলেনৌকো এল ঘাটে,

ঝুড়ি কাঁখে জুটেছে মেছুনি;

মাথার উপরে ওড়ে চিল।

মহাজনী নৌকোগুলো ঢালুতটে বাঁধা পাশাপাশি।

মাল্লা বুনিতেছে জাল রৌদ্রে বসি চালের উপরে।

আঁকড়ি মোষের গলা সাঁতারিয়া চাষী ভেসে চলে

ওপারে ধানের খেতে।

অদূরে বনের ঊর্ধ্বে মন্দিরের চূড়া

ঝলিছে প্রভাত-রৌদ্রালোকে।

মাঠের অদৃশ্য পারে চলে রেলগাড়ি

ক্ষীণ হতে ক্ষীণতর

ধ্বনিরেখা টেনে দিয়ে বাতাসের বুকে,

পশ্চাতে ধোঁয়ায় মেলি

দূরত্বজয়ের দীর্ঘ বিজয়পতাকা।

 

মনে এল, কিছুই সে নয়, সেই বহুদিন আগে,

দু'পহর রাতি,

নৌকা বাঁধা গঙ্গার কিনারে।

জ্যোৎস্নায় চিক্কণ জল,

ঘনীভূত ছায়ামূর্তি নিষ্কম্প অরণ্যতীরে-তীরে,

ক্কচিৎ বনের ফাঁকে দেখা যায় প্রদীপের শিখা।

সহসা উঠিনু জেগে।

শব্দশূন্য নিশীথ-আকাশে

উঠিছে গানের ধ্বনি তরুণ কন্ঠের,

ছুটিছে ভাঁটির স্রোতে তন্বী নৌকা তরতর বেগে।

মুহূর্তে অদৃশ্য হয়ে গেল;

দুই পারে স্তব্ধ বনে জাগিয়া রহিল শিহরণ;

চাঁদের-মুকুট-পরা অচঞ্চল রাত্রির প্রতিমা

রহিল নির্বাক্‌ হয়ে পরাভূত ঘুমের আসনে।

 

পশ্চিমের গঙ্গাতীর, শহরের শেষপ্রান্তে বাসা,

দূর প্রসারিত চর

শূন্য আকাশের নীচে শূন্যতার ভাষ্য করে যেন।

হেথা হোথা চরে গোরু শস্যশেষ বাজরার খেতে;

তর্‌মুজের লতা হতে

ছাগল খেদায়ে রাখে কাঠি হাতে কৃষাণ-বালক।

কোথাও বা একা পল্লীনারী

শাকের সন্ধানে ফেরে ঝুড়ি নিয়ে কাঁখে।

কভু বহু দূরে চলে নদীর রেখার পাশে পাশে

নতপৃষ্ঠ ক্লিষ্টগতি গুণটানা মাল্লা একসারি।

জলে স্থলে সজীবের আর চিহ্ন নাই সারাবেলা।

গোলকচাঁপার গাছ অনাদৃত কাছের বাগানে;

তলায়-আসন-গাঁথা বৃদ্ধ মহানিম,

নিবিড় গম্ভীর তার আভিজাত্যচ্ছায়া।

রাত্রে সেথা বকের আশ্রয়।

ইঁদারায় টানা জল

নালা বেয়ে সারাদিন কুলুকুলু চলে

ভুট্টার ফসলে দিতে প্রাণ।

ভজিয়া জাঁতায় ভাঙে গম

পিতল-কাঁকন-পরা হাতে।

মধ্যাহ্ন আবিষ্ট করে একটানা সুর।

 

পথে-চলা এই দেখাশোনা

ছিল যাহা ক্ষণচর

চেতনার প্রত্যন্ত প্রদেশে,

চিত্তে আজ তাই জেগে ওঠে;

এই-সব উপেক্ষিত ছবি

জীবনের সর্বশেষ বিচ্ছেদবেদনা

দূরের ঘণ্টার রবে এনে দেয় মনে।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/ghonta-baje-dure-4171,,,
চিরদিন আছি আমি অকেজোর দলে,"চিরদিন আছি আমি অকেজোর দলে;

বাজে লেখা, বাজে পড়া, দিন কাটে মিথ্যা বাজে ছলে।

যে গুণী কাটাতে পারে বেলা তার বিনা আবশ্যকে

তারে “এসো এসো” ব’লে যত্ন ক’রে বসাই বৈঠকে।

কেজো লোকদের করি ভয়,

কব্‌জিতে ঘড়ি বেঁধে শক্ত করে বেঁধেছে সময়–

বাজে খরচের তরে উদ্‌বৃত্ত কিছুই নেই হাতে,

আমাদের মতো কুঁড়ে লজ্জা পায় তাদের সাক্ষাতে।

সময় করিতে নষ্ট আমরা ওস্তাদ,

কাজের করিতে ক্ষতি নানামতো পেতে রাখি ফাঁদ।

আমার শরীরটা যে ব্যস্তদের তফাতে ভাগায়–

আপনার শক্তি নেই, পরদেহে মাশুল লাগায়।

সরোজদাদার দিকে চাই–

সব তাতে রাজি দেখি, কাজকর্ম যেন কিছু নাই,

সময়ের ভাণ্ডারেতে দেওয়া নেই চাবি,

আমার মতন এই অক্ষমের দাবি

মেটাবার আছে তার অক্ষুণ্ন উদার অবসর,

দিতে পারে অকৃপণ অক্লান্ত নির্ভর।

দ্বিপ্রহর রাত্রিবেলা স্তিমিত আলোকে

সহসা তাহার মূর্তি পড়ে যবে চোখে

মনে ভাবি, আশ্বাসের তরী বেয়ে দূত কে পাঠালে,

দুর্যোগের দুঃস্বপ্ন কাটালে।

দায়হীন মানুষের অভাবিত এই আবির্ভাব

দয়াহীন অদৃষ্টের বন্দীশালে মহামূল্য লাভ।

",রবীন্দ্রনাথ ঠাকুর ,অক্ষরবৃত্ত,,,,
দিদিমণি - অফুরন্ত সান্ত্বনার খনি,"দিদিমণি--

অফুরান সান্ত্বনার খনি।

কোনো ক্লান্তি কোনো ক্লেশ

মুখে চিহ্ন দেয় নাই লেশ।

কোনো ভয় কোনো ঘৃণা কোনো কাজে কিছুমাত্র গ্লানি

সেবার মাধুর্যে ছায়া নাহি দেয় আনি।

এ অখণ্ড  প্রসন্নতা ঘিরে তারে রয়েছে উজ্জ্বলি,

রচিতেছে শান্তির মণ্ডলী;

ক্ষিপ্র হস্তক্ষেপে

চারি দিকে স্বস্তি দেয় ব্যেপে;

আশ্বাসের বাণী সুমধুর

আবসাদ করি দেয় দূর।

এ স্নেহমাধুর্যধারা

অক্ষম রোগীরে ঘিরে আপনার রচিছে কিনারা;

অবিরাম পরশ চিন্তার

বিচিত্র ফসলে যেন উর্বর করিছে দিন তার।

এ মাধুর্য করিতে সার্থক

এতখানি নির্বলের ছিল আবশ্যক।

অবাক হইয়া তারে দেখি,

রোগীর দেহের মাঝে অনন্ত শিশুরে দেখেছে কি।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/didimoni-ophuran-swantonar-dhwoni-4186,,,
দিন পরে যায় দিন ,"দিন পরে যায় দিন, বসি পথপাশে

গান পরে গাই গান বসন্তবাতাসে।।

ফুরাতে চায় না বেলা, তাই সুর গেঁথে খেলা–

রাগিণীর মরীচিকা স্বপ্নের আভাসে।।

দিন পরে যায় দিন, নাই তব দেখা।

গান পরে গাই গান, রই বসে একা।

সুর থেমে যায় পাছে তাই নাহি আস কাছে–

ভালোবাসা ব্যথা দেয় যারে ভালোবাসে।।

",রবীন্দ্রনাথ ঠাকুর ,অক্ষরবৃত্ত,https://lyrics.khichuri.net/%E0%A6%A6%E0%A6%BF%E0%A6%A8-%E0%A6%AA%E0%A6%B0%E0%A7%87-%E0%A6%AF%E0%A6%BE%E0%A7%9F-%E0%A6%A6%E0%A6%BF%E0%A6%A8/,,,
দ্বার খোলা ছিল মনে,"দ্বার খোলা ছিল মনে, অসর্তকে সেথা অকস্মাৎ
লেগেছিল কী লাগিয়া কোথা হতে দুঃখের আঘাত;
সে লজ্জায় খুলে গেল মর্মতলে প্রচ্ছন্ন যে বল
জীবনের নিহিত সম্বল।
ঊর্ধ্ব হতে জয়ধ্বনি
অন্তরে দিগন্তপথে নামিল তখনি,
আনন্দের বিচ্ছুরিত আলো
মুহূর্তে আঁধার-মেঘ দীর্ণ করি হৃদয়ে ছড়ালো।
ক্ষুদ্র কোটরের অসম্মান
লুপ্ত হল, নিখিলের আসনে দেখিনু নিজ স্থান,
আনন্দে আনন্দময়
চিত্ত মোর করি নিল জয়,
উৎসবের পথ
চিনে নিল মুক্তিক্ষেত্রে সগৌরবে আপন জগৎ।
দুঃখ-হানা গ্লানি যত আছে,
ছায়া সে, মিলালো তার কাছে।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52190/%E0%A6%A6%E0%A7%8D%E0%A6%AC%E0%A6%BE%E0%A6%B0-%E0%A6%96%E0%A7%8B%E0%A6%B2%E0%A6%BE-%E0%A6%9B%E0%A6%BF%E0%A6%B2-%E0%A6%AE%E0%A6%A8%E0%A7%87/,,,
ধীরে সন্ধ্যা আসে,"ধীরে সন্ধ্যা আসে, একে একে গ্রন্থি যত যায় স্খলি
প্রহরের কর্মজাল হতে। দিন দিল জলাঞ্জলি
খুলি পশ্চিমের সিংহদ্বার
সোনার ঐশ্বর্য তার
অন্ধকার আলোকের সাগরসংগমে।
দূর প্রভাতের পানে নত হয়ে নিঃশব্দে প্রণমে।
চক্ষু তার মুদে আসে,এসেছে সময়
গভীর ধানের তলে আপনার বাহ্য পরিচয়
করিতে মগন।
নক্ষত্রের শান্তিক্ষেত্র অসীম গগন
যেথা ঢেকে রেখে দেয় দিনশ্রীর অরূপ সত্তারে,
সেথায় করিতে লাভ সত্য আপনারে
খেয়া দেয় রাত্রি পারাবারে।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52208/%E0%A6%A7%E0%A7%80%E0%A6%B0%E0%A7%87-%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE-%E0%A6%86%E0%A6%B8%E0%A7%87/,,,
নগাধিরাজের দূর নেবু নিকুঞ্জে,"নগাধিরাজের দূর নেবু-নিকুঞ্জের

রসপাত্রগুলি

আনিল এ শয্যাতলে

জনহীন প্রভাতের রবির মিত্রতা,

অজানা নির্ঝরিণীর

বিচ্ছুরিত আলোকচ্ছটার

হিরন্ময় লিপি,

সুনিবিড় অরণ্যবীথির

নিঃশব্দ মর্মরে বিজড়িত

স্নিগ্ধ হৃদয়ের দৌত্যখানি।

রোগপঙ্গু লেখনীর বিরল ভাষার

ইঙ্গিতে পাঠায় কবি আর্শীবাদ তার।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/nogodhirajer-dur-nebu-nikunjer-4189,,,
নারী তুমি ধন্যা,"নারী তুমি ধন্যা--

আছে ঘর, আছে ঘরকন্না।

তারি মধ্যে রেখেছ একটুখানি ফাঁক।

সেথা হতে পশে কানে বাহিরের দুর্বলের ডাক।

নিয়ে এসো শুশ্রূষার ডালি,

স্নেহ দাও ঢালি।

যে জীবলক্ষ্মীর মনে পালনের শক্তি বহমান,

নারী তুমি নিত্য শোন তাহারি আহ্বান।

সৃষ্টিবিধাতার

নিয়েছ কর্মের ভার,

তুমি নারী

তাঁহারি আপন সহকারী।

উন্মুক্ত করিতে থাকো আরোগ্যের পথ,

নবীন করিতে থাকো জীর্ণ যে-জগৎ,

শ্রীহারা যে তার 'পরে তোমার ধৈর্যের সীমা নাই,

আপন অসাধ্য দিয়ে দয়া তব টানিছে তারাই।

বুদ্ধিভ্রষ্ট অসহিষ্ঞু অপমান করে বারে বারে,

চক্ষু মুছে ক্ষমা কর তারে।

অকৃতজ্ঞতার দ্বারে আঘাত সহিছ দিনরাতি,

লও শির পাতি।

যে অভাগ্য নাহি লাগে কাজে,

প্রাণলক্ষ্মী ফেলে যারে আবর্জনা-মাঝে,

তুমি তারে আনিছ কুড়ায়ে,

তার লাঞ্ছনার তাপ স্নিগ্ধ হস্তে দিতেছ জুড়ায়ে।

দেবতারে যে পূজা দেবার

দুর্ভাগারে কর দান সেই মূল্য তোমার সেবার।

বিশ্বের পালনী শক্তি নিজ বীর্যে বহ চুপে চুপে

মাধুরীর রূপে।

ভ্রষ্ট যেই, ভগ্ন যেই, বিরূপ বিকৃত,

তারি লাগি সুন্দরের হাতের অমৃত।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/nari-tumi-dhonya-4190,,,
নির্জন রোগীর ঘর,"নির্জন রোগীর ঘর।

খোলা দ্বার দিয়ে

বাঁকা ছায়া পড়েছে শয্যায়।

শীতের মধ্যাহ্নতাপে তন্দ্রাতুর বেলা

চলেছে মন্থরগতি

শৈবালে দুর্বলস্রোত নদীর মতন।

মাঝে মাঝে জাগে যেন দূর অতীতের দীর্ঘশ্বাস

শস্যহীন মাঠে।

 

মনে পড়ে কতদিন

ভাঙা পাড়িতলে পদ্মা

কর্মহীন প্রৌঢ় প্রভাতের

ছায়াতে আলোতে

আমার উদাস চিন্তা দেয় ভাসাইয়া

ফেনায় ফেনায়।

স্পর্শ করি শূন্যের কিনারা

জেলেডিঙি চলে পাল তুলে,

যূথভ্রষ্ট শুভ্র মেঘ পড়ে থাকে আকাশের কোণে।

আলোতে ঝিকিয়া-ওঠা ঘট কাঁখে পল্লীমেয়েদের

ঘোমটায় গুন্ঠিত আলাপে

গুঞ্জরিত বাঁকা পথে আম্রবনচ্ছায়ে

কোকিল কোথায় ডাকে ক্ষণে ক্ষণে নিভৃত শাখায়,

ছায়ায় কুন্ঠিত পল্লীজীবনযাত্রার

রহস্যের আবরণ কাঁপাইয়া তোলে মোর মনে।

পুকুরের ধারে ধারে সর্ষেখেতে পূর্ণ হয়ে যায়

ধরণীর প্রতিদান রৌদ্রের দানের,

সূর্যের মন্দিরতলে পুষ্পের নৈবেদ্য থাকে পাতা।

 

আমি শান্ত দৃষ্টি মেলি নিভৃত প্রহরে

পাঠায়েছি নিঃশব্দ বন্দনা,

সেই সবিতারে যাঁর জ্যোতীরূপে প্রথম মানুষ

মর্তের প্রাঙ্গণতলে দেবতার দেখেছে স্বরূপ।

মনে মনে ভাবিয়াছি, প্রাচীন যুগের

বৈদিক মন্ত্রের বাণী কন্ঠে যদি থাকিত আমার

মিলিত আমার স্তব স্বচ্ছ এই আলোকে আলোকে;

ভাষা নাই, ভাষা নাই;

চেয়ে দূর দিগন্তের পানে

মৌন মোর মেলিয়াছি পাণ্ডুনীল মধ্যাহ্ন-আকাশে।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/nirjon-rogir-ghor-4170,,,
পরম সুন্দর আলোকের স্নানপুণ্য প্রাতে,"পরম সুন্দর
আলোকের স্নানপুণ্য প্রাতে।
অসীম অরূপ
রূপে রূপে স্পর্শমণি
রসমূর্তি করিছে রচনা,
প্রতিদিন
চিরনূতনের অভিষেক
চিরপুরাতন বেদীতলে।
মিলিয়া শ্যামলে নীলিমায়
ধরণীর উত্তরীয়
বুনে চলে ছায়াতে আলোতে।
আকাশের হৃৎস্পন্দন
পল্লবে পল্লবে দেয় দোলা।
প্রভাতের কন্ঠ হতে মণিহার করে ঝিলিমিলি
বন হতে বনে।
পাখিদের অকারণ গান
সাধুবাদ দিতে থাকে জীবনলক্ষ্মীরে।
সবকিছু সাথে মিশে মানুষের প্রীতির পরশ
অমৃতের অর্থ দেয় তারে,
মধুময় করে দেয় ধরণীর ধূলি,
সর্বত্র বিছায়ে দেয় চিরমানবের সিংহাসন।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52180/%E0%A6%AA%E0%A6%B0%E0%A6%AE-%E0%A6%B8%E0%A7%81%E0%A6%A8%E0%A7%8D%E0%A6%A6%E0%A6%B0-%E0%A6%86%E0%A6%B2%E0%A7%8B%E0%A6%95%E0%A7%87%E0%A6%B0-%E0%A6%B8%E0%A7%8D%E0%A6%A8%E0%A6%BE%E0%A6%A8%E0%A6%AA/,,,
পলাশ আনন্দমূর্তি জীবনের ফাগুন দিনের,"পলাশ আনন্দমূর্তি জীবনের ফাগুন দিনের,
আজ এই সম্মানহীনের
দরিদ্র বেলায় দিলে দেখা 
যেথা আমি সাথিহীন একা
উৎসবের প্রাঙ্গণ বাহিরে 
শস্যহীন মরুময় তীরে।
যেখানে এ ধরণীর প্রফুল্ল কুঞ্জ হতে
অনাদৃত দিন মোর নিরুদ্দেশ স্রোতে
ছিন্নবৃন্ত চলিয়াছে ভেসে
বসন্তের শেষে।
তবুও তো কৃপণতা নাই দানে,
যৌবনের পূর্ণ মূল্য দিলে মোর দীপ্তীহীন প্রাণে
অদৃষ্টের অবজ্ঞারে করনি স্বীকার 
ঘুচাইলে অবসাদ তার
জানাইলে চিত্তে মোর লভি অনুক্ষণ 
সুন্দরের অভ্যর্থনা, নবীনের আসে নিমন্ত্রণ।",রবীন্দ্রনাথ ঠাকুর ,অক্ষরবৃত্ত,https://www.bangla-kobita.com/rabindranath/polash-anondomurti-jiboner-fagundiner/,,,
প্রত্যহ প্রভাতকালে ভক্ত এ কুকুর ,"প্রত্যহ প্রভাতকালে ভক্ত এ কুকুর

স্তব্ধ হয়ে বসে থাকে আসনের কাছে

যতক্ষণে সঙ্গ তার না করি স্বীকার

করস্পর্শ দিয়ে।

এটুকু স্বীকৃতি লাভ করি

সর্বাঙ্গে তরঙ্গি উঠে আনন্দপ্রবাহ।

বাক্যহীন প্রাণীলোক-মাঝে

এই জীব শুধু

ভালো মন্দ সব ভেদ করি

দেখেছে সম্পূর্ণ মানুষেরে;

দেখেছে আনন্দে যারে প্রাণ দেওয়া যায়

যারে ঢেলে দেওয়া যায় অহেতুক প্রেম,

অসীম চৈতন্যলোকে

পথ দেখাইয়া দেয় যাহার চেতনা।

দেখি যবে মূক হৃদয়ের

প্রাণপণ আত্মনিবেদন

আপনার দীনতা জানায়ে,

ভাবিয়া না পাই ও যে কী মূল্য করেছে আবিষ্কার

আপন সহজ বোধে মানবস্বরূপে;

ভাষাহীন দৃষ্টির করুণ ব্যাকুলতা

বোঝে যাহা বোঝাতে পারে না,

আমারে বুঝায়ে দেয়-- সৃষ্টি-মাঝে মানবের সত্য পরিচয়।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/protyoho-probhatkale-bhokto-4181,,,
ফসল কাটা হলে সারা মাঠ হয়ে যায় ফাঁক,"ফসল কাটা হলে সারা মাঠ হয়ে যায় ফাঁক;

অনাদরের শস্য গজায়, তুচ্ছ দামের শাক।

আঁচল ভরে তুলতে আসে গরিব-ঘরের মেয়ে,

খুশি হয়ে বাড়িতে যায়, যা জোটে তাই পেয়ে।

আজকে আমার চাষ চলে না, নাই লাঙলের বালাই;

পোড়ো মাঠের কুঁড়েমিতে মন্থর দিন চালাই।

জমিতে রস কিছু আছে, শক্ত যায় নি আঁটি;

ফলায় না সে ফল তবুও সবুজ রাখে মাটি।

শ্রাবণ আমার গেছে চলে, নাই বাদলের ধারা;

অঘ্রান সে সোনার ধানের দিন করেছে সারা।

চৈত্র আমার রোদে পোড়া, শুকনো যখন নদী,

বুনো ফলের ঝোপের তলায় ছায়া বিছায় যদি,

জানব আমার শেষের মাসে ভাগ্য দেয় নি ফাঁকি,

শ্যামল ধরার সঙ্গে আমার বাঁধন রইল বাকি।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/phosol-kata-hole-sara-math-4185,,,
বাক্যের যে ছন্দজাল শিখেছি গাঁথিতে,"বাক্যের যে ছন্দোজাল শিখেছি গাঁথিতে

সেই জালে ধরা পড়ে

অধরা যা চেতনার সতর্কতা ছিল এড়াইয়া

আগোচরে মনের গহনে।

নামে বাঁধিবারে চাই, না মানে নামের পরিচয়।

মূল্য তার থাকে যদি

দিনে দিনে হয় তাহা জানা

হাতে হাতে ফিরে।

অকস্মাৎ পরিচয়ে বিস্ময় তাহার

ভুলায় যদি বা,

লোকালয়ে নাহি পায় স্থান,

মনের সৈকততটে বিকীর্ণ সে রহে কিছুকাল,

লালিত যা গোপনের

প্রকাশ্যের অপমানে

দিনে দিনে মিশায় বালুতে।

পণ্যহাটে অচিহ্নিত পরিত্যক্ত রিক্ত এ জীর্ণতা

যুগে যুগে কিছু কিছু দিয়ে গেছে অখ্যাতের দান

সাহিত্যের ভাষা-মহাদ্বীপে

প্রাণহীন প্রবালের মতো।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Verses/arogya-137/bakyer-je-chhandojal-4194,,,
বিরাট মানবচিত্তে,"বিরাট মানবচিত্তে
অকথিত বাণীপুঞ্জ
অব্যক্ত আবেগে ফিরে কাল হতে কালে
মহাশূন্যে নীহারিকাসম।
সে আমার মনঃসীমানার
সহসা আঘাতে ছিন্ন হয়ে
আকারে হয়েছে ঘনীভূত,
আবর্তন করিতেছে আমার রচনাকক্ষপথে",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52203/%E0%A6%AC%E0%A6%BF%E0%A6%B0%E0%A6%BE%E0%A6%9F-%E0%A6%AE%E0%A6%BE%E0%A6%A8%E0%A6%AC%E0%A6%9A%E0%A6%BF%E0%A6%A4%E0%A7%8D%E0%A6%A4%E0%A7%87/,,,
বিরাট সৃষ্টির ক্ষেত্রে ,"বিরাট সৃষ্টির ক্ষেত্রে
আতশবাজির খেলা আকাশে আকাশে,
সূর্য তারা ল’য়ে
যুগযুগান্তের পরিমাপে।
অনাদি অদৃশ্য হতে আমিও এসেছি
ক্ষুদ্র অগ্নিকণা নিয়ে
এক প্রান্তে ক্ষুদ্র দেশে কালে।
প্রস্থানের অঙ্কে আজ এসেছি যেমনি
দীপশিখা ম্লান হয়ে এল,
ছায়াতে পড়িল ধরা এ খেলার মায়ার স্বরূপ,
শ্লথ হয়ে এল ধীরে
সুখ দুঃখ নাট্যসজ্জাগুলি।
দেখিলাম, যুগে যুগে নটনটী বহু শত শত
ফেলে গেছে নানারঙা বেশ তাহাদের
রঙ্গশালা-দ্বারের বাহিরে।
দেখিলাম চাহি
শত শত নির্বাপিত নক্ষত্রের নেপথ্যপ্রাঙ্গণে
নটরাজ নিস্তব্ধ একাকী।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52187/%e0%a6%ac%e0%a6%bf%e0%a6%b0%e0%a6%be%e0%a6%9f-%e0%a6%b8%e0%a7%83%e0%a6%b7%e0%a7%8d%e0%a6%9f%e0%a6%bf%e0%a6%b0-%e0%a6%95%e0%a7%8d%e0%a6%b7%e0%a7%87%e0%a6%a4%e0%a7%8d%e0%a6%b0%e0%a7%87/,,,
"বিশুদাদা - দীর্ঘবপু, দৃঢ়বাহু, দুঃসহ কর্তব্যে নাহি বাধা","বিশুদাদা–
দীর্ঘবপু, দৃঢ়বাহু, দুঃসহ কর্তব্যে নাহি বাধা,
বুদ্ধিতে উজ্জ্বল চিত্ত তার
সর্বদেহে তৎপরতা করিছে বিস্তার।
তন্দ্রার আড়ালে
রোগক্লিষ্ট ক্লান্ত রাত্রিকালে
মূর্তিমান শক্তির জাগ্রত রূপ প্রাণে
বলিষ্ঠ আশ্বাস বহি আনে,
নির্নিমেষ নক্ষত্রের মাঝে
যেমন জাগ্রত শক্তি নিঃশব্দ বিরাজে
অমোঘ আশ্বাসে
সুপ্ত রাত্রে বিশ্বের আকাশে।
যখন শুধায় মোরে, দুঃখ কি রয়েছে কোনোখানে
মনে হয়, নাই তার মানে–
দুঃখ মিছে ভ্রম,
আপন পৌরুষে তারে আপনি করিব অতিক্রম।
সেবার ভিতরে শক্তি দুর্বলের দেহে করে দান
বলের সম্মান।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52198/%e0%a6%ac%e0%a6%bf%e0%a6%b6%e0%a7%81%e0%a6%a6%e0%a6%be%e0%a6%a6%e0%a6%be-%e0%a6%a6%e0%a7%80%e0%a6%b0%e0%a7%8d%e0%a6%98%e0%a6%ac%e0%a6%aa%e0%a7%81-%e0%a6%a6%e0%a7%83%e0%a7%9d%e0%a6%ac%e0%a6%be/,,,
ভালোবাসা এসেছিল একদিন তরুণ বয়সে,"ভালোবাসা এসেছিল একদিন তরুণ বয়সে
নির্ঝরের প্রলাপকল্লোলে,
অজানা শিখর হতে
সহসা বিস্ময় বহি আনি
ভ্রূভঙ্গিত পাষাণের নিশ্চল নির্দেশ
লঙ্ঘিয়া উচ্ছল পরিহাসে,
বাতাসেরে করি ধৈর্যহারা,
পরিচয়ধারা-মাঝে তরঙ্গিয়া অপরিচয়ের
অভাবিত রহস্যের ভাষা,
চারি দিকে স্থির যাহা পরিমিত নিত্য প্রত্যাশিত
তারি মধ্যে মুক্ত করি ধাবমান বিদ্রোহের ধারা।

আজ সেই ভালোবাসা স্নিগ্ধ সান্ত্বনার স্তব্ধতায়
রয়েছে নিঃশব্দ হয়ে প্রচ্ছন্ন গভীরে।
চারি দিকে নিখিলের বৃহৎ শান্তিতে
মিলেছে সে সহজ মিলনে,
তপস্বিনী রজনীর তারার আলোয় তার আলো,
পূজারত অরণ্যের পুষ্প অর্ঘ্যে তাহার মাধুরী।

",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52191/%e0%a6%ad%e0%a6%be%e0%a6%b2%e0%a7%8b%e0%a6%ac%e0%a6%be%e0%a6%b8%e0%a6%be-%e0%a6%8f%e0%a6%b8%e0%a7%87%e0%a6%9b%e0%a6%bf%e0%a6%b2-%e0%a6%8f%e0%a6%95%e0%a6%a6%e0%a6%bf%e0%a6%a8-%e0%a6%a4%e0%a6%b0/,,,
মিলের চুমকি গাঁথি ছন্দের পাড়ের মাঝে মাঝে ,"মিলের চুমকি গাঁথি ছন্দের পাড়ের মাঝে মাঝে
অকেজো অলস বেলা ভরে ওঠে শেলাইয়ের কাজে।
অর্থভরা কিছুই-না চোখে ক’রে ওঠে ঝিল্‌মিল্‌
ছড়াটার ফাঁকে ফাঁকে মিল।
গাছে গাছে জোনাকির দল
করে ঝলমল;
সে নহে দীপের শিখা, রাত্রি খেলা করে আঁধারেতে
টুকরো আলোক গেঁথে গেঁথে।
মেঠো গাছে ছোটো ছোটো ফুলগুলি জাগে;
বাগান হয় না তাহে, রঙের ফুটকি ঘাসে লাগে।
মনে থাকে, কাজে লাগে, সৃষ্টিতে সে আছে শত শত;
মনে থাকবার নয়, সেও ছড়াছড়ি যায় কত।
ঝরনায় জল ঝ’রে উর্বরা করিতে চলে মাটি;
ফেনাগুলো ফুটে ওঠে, পরক্ষণে যায় ফাটি ফাটি।
কাজের সঙ্গেই খেলা গাঁথা–
ভার তাহে লঘু রয়, খুশি হন সৃষ্টির বিধাতা।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52206/%e0%a6%ae%e0%a6%bf%e0%a6%b2%e0%a7%87%e0%a6%b0-%e0%a6%9a%e0%a7%81%e0%a6%ae%e0%a6%95%e0%a6%bf-%e0%a6%97%e0%a6%be%e0%a6%81%e0%a6%a5%e0%a6%bf-%e0%a6%9b%e0%a6%a8%e0%a7%8d%e0%a6%a6%e0%a7%87%e0%a6%b0/,,,
মুক্তবাতায়নপ্রান্তে জনশূন্য ঘরে,"মুক্তবাতায়নপ্রান্তে জনশূন্য ঘরে
বসে থাকি নিস্তব্ধ প্রহরে,
বাহিরে শ্যামল ছন্দে উঠে গান
ধরণীর প্রাণের আহ্বান;
অমৃতের উৎসস্রোতে
চিত্ত ভেসে চলে যায় দিগন্তের নীলিম আলোতে।
কার পানে পাঠাইবে স্তুতি
ব্যগ্র এই মনের আকূতি,
অমূল্যেরে মূল্য দিতে ফিরে সে খুঁজিয়া বাণীরূপ,
করে থাকে চুপ,
বলে,আমি আনন্দিত– ছন্দ যায় থামি–
বলে, ধন্য আমি।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52183/%e0%a6%ae%e0%a7%81%e0%a6%95%e0%a7%8d%e0%a6%a4%e0%a6%ac%e0%a6%be%e0%a6%a4%e0%a6%be%e0%a7%9f%e0%a6%a8%e0%a6%aa%e0%a7%8d%e0%a6%b0%e0%a6%be%e0%a6%a8%e0%a7%8d%e0%a6%a4%e0%a7%87-%e0%a6%9c%e0%a6%a8%e0%a6%b6/,,,
যখন এ দেহ হতে রোগে ও জরায়,"যখন এ দেহ হতে রোগে ও জরায়
দিনে দিনে সামর্থ্য ঝরায়,
যৌবন এ জীর্ণ নীড় পিছে ফেলে দিয়ে যায় ফাঁকি,
কেবল শৈশব থাকে বাকি।
বদ্ধ ঘরে কর্মক্ষুব্ধ সংসার–বাহিরে
অশক্ত সে শিশুচিত্ত মা খুঁজিয়া ফিরে।
বিত্তহারা প্রাণ লুব্ধ হয়
বিনা মূল্যে স্নেহের প্রশ্রয়
কারো কাছে করিবারে লাভ,
যার আবির্ভাব
ক্ষীণজীবিতেরে করে দান
জীবনের প্রথম সম্মান।
“থাকো তুমি’ মনে নিয়ে এইটুকু চাওয়া
কে তারে জানাতে পারে তার প্রতি নিখিলের দাওয়া
শুধু বেঁচে থাকিবার।
এ বিস্ময় বারবার
আজি আসে প্রাণে
প্রাণলক্ষ্মী ধরিত্রীর গভীর আহ্বানে
মা দাঁড়ায় এসে
যে মা চিরপুরাতন নূতনের বেশে।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52195/%e0%a6%af%e0%a6%96%e0%a6%a8-%e0%a6%8f-%e0%a6%a6%e0%a7%87%e0%a6%b9-%e0%a6%b9%e0%a6%a4%e0%a7%87-%e0%a6%b0%e0%a7%8b%e0%a6%97%e0%a7%87-%e0%a6%93-%e0%a6%9c%e0%a6%b0%e0%a6%be%e0%a7%9f/,,,
হিংস্র রাত্রি আসে চুপে চুপে ,"হিংস্র রাত্রি আসে চুপে চুপে,
গতবল শরীরের শিথিল অর্গল ভেঙে দিয়ে
অন্তরে প্রবেশ করে,
হরণ করিতে থাকে জীবনের গৌরবের রূপ
কালিমার আক্রমণে হার মানে মন।
এ পরাভবের লজ্জা এ অবসাদের অপমান
যখন ঘনিয়ে ওঠে সহসা দিগন্তে দেখা দেয়
দিনের পতাকাখানি স্বর্ণকিরণের রেখা-আঁকা;
আকাশের যেন কোন্‌ দূর কেন্দ্র হতে
উঠে ধ্বনি “মিথ্যা মিথ্যা’ বলি।
প্রভাতের প্রসন্ন আলোকে
দুঃখবিজয়ীর মূর্তি দেখি আপনার
জীর্ণদেহদুর্গের শিখরে।",রবীন্দ্রনাথ ঠাকুর ,অক্ষরবৃত্ত,https://www.ebanglalibrary.com/52185/%e0%a6%b9%e0%a6%bf%e0%a6%82%e0%a6%b8%e0%a7%8d%e0%a6%b0-%e0%a6%b0%e0%a6%be%e0%a6%a4%e0%a7%8d%e0%a6%b0%e0%a6%bf-%e0%a6%86%e0%a6%b8%e0%a7%87-%e0%a6%9a%e0%a7%81%e0%a6%aa%e0%a7%87-%e0%a6%9a%e0%a7%81/,,,
সাগর বলাকা ,"ওরে কিশোর, বেঘোর ঘুমের বেহুঁশ হাওয়া ঠেলে

পাতলা পাখা দিলি রে তোর দূর-দুরাশায় মেলে!

ফেনার বৌয়ের নোন্‌তা মৌয়ের মদের গেলাস লুটে,

ভোর-সাগরের শরাবখানায়–মুসল্লাতে জুটে

হিমের ঘুণে বেড়াস খুনের আগুনদানা জ্বেলে!

ওরে কিশোর, অস্তরাগের মেঘের চুমায় রেঙে

নীল নহরের স্বপন দেখে চৈতি চাঁদে জেগে

ছুটছ তুমি চ্ছল চ্ছল জলের কোলাহলের সাথে কই!

উছলে ওঠে বুকে তোমার আল্‌তো ফেনা-সই

ঢেউয়ের ছিটায় মিঠা আঙুল যাচ্ছে ঠোঁটে লেগে!

রে মুসাফের, পাতাল-প্রেতপুরের মরীচিকা

সাগরজলের তলে বুঝি জ্বালিয়ে দেছে শিখা!

তাই কি গেলে ভেঙে হেথায় বালিয়াড়ির বাড়ি!

দিচ্ছ যাযাবরের মতো সাগর-মরু-পাড়ি-

ডাইনে তোমার ডাইনীমায়া, পিছের আকাশ ফিকা!

বাসা তোমার সাতসাগরের ঘূর্ণী হাওয়ার বুকে!

ফুটছে ভাষা কেউটে ঢেউয়ের ফেনার ফণা ঠুকে!

প্রায়ণ তোমার প্রবালদ্বীপে, পলার মালা গলে

বরুণরানি ফিরছে যেথা, মুক্তপ্রদীপ জ্বলে

যেথায় মৌন মীনকুমারীর শঙ্খ ওঠে ফুঁকে।

যেই খানে মূক মায়াবিনীর কাঁকন শুধু বাজে

সাঁজ সকালে, ঢেউয়ের তালে, মাঝসাগরের মাঝে!

যায় না জাহাজ যেথায়- নাবিক, পায় না নাগাল যার,

লুঘ উদাস পাখায় ভেসে আঁখির তলে তার

ঘুরছে অবুজ সে কোন সবুজ স্বপন-খোজার কাজে!

ওরে কিশোর, দূর-সোহাগী ঘর- বিরাগী সুখ!

টুকটুকে কোন্‌ মেঘের পারে ফুটেফুটে কার মুখ

ডাকছে তোদের ডাগর কাঁচা চোখের কাছে তার!

-শাদা শকুনপাখায় যে তাই তুলছে হাহাকার

ফাঁপা ঢেউয়ের চাপা কাঁদন-ফাঁপর ফাটা বুক!",জীবনানন্দ দাশ ,মাত্রাবৃত্ত,https://www.poetrystate.com/jibanananda/%E0%A6%B8%E0%A6%BE%E0%A6%97%E0%A6%B0-%E0%A6%AC%E0%A6%B2%E0%A6%BE%E0%A6%95%E0%A6%BE/,,,
বনের চাতক-মনের চাতক,"বনের চাতক বাঁধল বাসা মেঘের কিনারায়,-

             মনের চাতক হারিয়ে গেল দূরের দুরাশায়!

ফুঁপিয়ে ওঠে কাতর আকাশ সেই হতাশার ক্ষোভে,-

             সে কোন্ বোঁটের ফুলের ঠোঁটের মিঠা মদের লোভে

বনের চাতক-মনের চাতক কাঁদছে অবেলায়!



পুবের হাওয়ায় হাপর জ্বলে, আগুনদানা ফাটে!

             কোন্ ডাকিনীর বুকের চিতায় পচিম আকাশ টাটে!

বাদল-বৌয়ের চুমার মৌয়ের সোয়াদ চেয়ে চেয়ে

              বনের চাতক-মনের চাতক চলছে আকাশ বেয়ে,

ঘাটের ভরা কলসি ও-কার কাঁদছে মাঠে মাঠে!



ওরে চাতক,-বনের চাতক, আয় রে নেমে ধীরে

                  নিঝুম ছায়া-বৌরা যেথা ঘুমায় দীঘি ঘিরে,

‘দে জল!’ ব’লে ফোঁপাস কেন? মাটির কোলে জল

                 খবর-খোঁজা সোজা চোখের সোহাগে ছল্‌ছল্ !

মজিস নে রে আকাশ-মরুর মরীচিকার তীরে!



বনের চাতক,- হতাশ উদাস পাখায় দিয়ে পাড়ি

                 কোথায় গেলি ঘরের কোণের কানাকানি ছাড়ি?

ননীর কলস আছে রে তার কাঁচা বুকের কাছে,

                 আতার ক্ষীরের মতো সোহাগ সেথায় ঘিরে আছে!

আয় রে ফিরে দানোয়-পাওয়া, আয় রে তাড়াতাড়ি।



বনের চাতক,,-মনের চাতক আসে না আর ফিরে,

                 কপোত-ব্যথা বাজায় মেঘের শকুনপাখা ঘিরে!

সে-কোন্ ছুঁড়ির চুড়ি আকাশ-শুঁড়িখানায় বাজে!

                 চিনিমাখা ছায়ায় ঢাকা চুনীর ঠোঁটের মাঝে

লুকিয়ে আছে সে-কোন্ মধু মৌমাছিদের ভিড়ে!

",জীবনানন্দ দাশ ,মাত্রাবৃত্ত,https://banglarkobita.com/poem/famous/897/%E0%A6%AC%E0%A6%A8%E0%A7%87%E0%A6%B0%20%E0%A6%9A%E0%A6%BE%E0%A6%A4%E0%A6%95%E2%80%93%E0%A6%AE%E0%A6%A8%E0%A7%87%E0%A6%B0%20%E0%A6%9A%E0%A6%BE%E0%A6%A4%E0%A6%95-%E0%A6%9C%E0%A7%80%E0%A6%AC%E0%A6%A8%E0%A6%BE%E0%A6%A8%E0%A6%A8%E0%A7%8D%E0%A6%A6%20%E0%A6%A6%E0%A6%BE%E0%A6%B6,,,
নাম,"চাই চাই আজো চাই তোমারে কেবলি |
আজো বলি,
জনশূণ্যতার কানে রুদ্ধ কণ্ঠে বলি আজো বলি—
অভাবে তোমার
অসহ্য অধুনা মোর, ভবিষ্যত বন্ধ অন্ধকার,
কাম্য শুধু স্থবির মরণ |
নিরাশ অসীমে আজো নিরেপক্ষ তব আকর্ষণ
লক্ষ্যহীন কক্ষে মোরে বন্দী ক’রে রেখেছে, প্রেয়সী,
গতি-অবসন্ন চোখে উঠিছে বিকশি’
অতীতের প্রতিভাস জ্যোতিষ্কের নিঃসার নির্মোকে |
আমার জাগর স্বপ্নলোকে
একমাত্র সত্তা তুমি, সত্য শুধু তোমারি স্মরণ ||
তবু মোর মন
চাহে নাই মোহের আশ্রয় |
জানি তুমি মরীচিকা ; তোমা সনে প্রাণ বিনিময়
কোনোদিন হবে না আমার |
আমার পাতালমুখী বসুধার ভার,
জানি, কেহ পারিবে না ভাগ ক’রে নিতে ;
আমারে নিঃশেষে পিষে, মিশে যাবে নিশ্চিহ্ন নাস্তিতে
এক দিন স্বরচিত এ পৃথিবী মম ||
জানি ব্যর্থ., ব্যর্থ সেই সন্ধ্যা নিরুপম
যবে মোর আননে নেহারি
অগাধ নয়নে তব ফলদা স্বাতীর পূণ্য বারি
উঠেছিল সহসা উচ্ছলি |
জানি সেই বনপথে, চিরাভ্যস্ত প্রেম নিবেদনে
আপনারে ছলি,
পশিনি তোমার মর্মে, নিজের গহনে
জমিয়েছিলাম শুধু মিথ্যার জঞ্জাল |
জানি, কত তরুণীর গাল
অমনি অধৈর্যভরে শতবার দিয়েছি রাঙায়ে ;
অনুপূর্ব পথিকার পারে
বজ্রাহত অশোকেরে অলজ্জায় করেছি বিনত
ক্ষণিক পুষ্পের লোভে | ক্রমাগত
তাদের পদাঙ্ক মুছে গেছে রৌদ্রে, ধারাপাতে, ঝড়ে ;
যুগান্তরে
তোমার স্মৃতিও জানি, সেই মতো হারাবে ধুলায় ||
তবু চায়, প্রাণ মোর তোমারেই চায় |
তবু আজ প্রেতপূর্ণ ঘরে
অদম্য উদ্বেগ মোর অব্যক্তেরে অমর্যাদা করে ;
অনন্ত ক্ষতির সংজ্ঞা জপে তব পরাক্রান্ত নাম—
নাম—শুধু নাম—শুধু নাম ||",সুধীন্দ্রনাথ দত্ত ,অক্ষরবৃত্ত,https://m.facebook.com/BanglarKobitaWebsite/posts/1654080094808621?mds=%2Fsharer-dialog.php%3Ffs%3D8%26fr%26sid%3Dpfbid0TeBaf1ZjBRkEwUoVcTHQx9R7CZ876oNUb1jFtC9dWWHAX8sNprsZS5sPpDkR8EMyl%26_ft_%3Dencrypted_tracking_data.0AY9FB_tf-kuMjnHlFnZ8IpvYlWuCenZZfHQ3l9-gkosA5YVm5mSkOYEpJqPA2BnlgxXGGf37yzrj2yoRpfY7cuzih_aPQ6Nmg0DRwJpqwGb7IFicyeiAlyd080mxvJsDEVQHCDuZpFZXuyI4pSLvkP2gS-CJ7dJu5yI8eBhf7FU9mGdqNtja9jOVhtzInotpMG6W5L-hIdAtYBLdIc2DAXE_E4tXoYThXiTBFqsAnmNxbXuoQdhWSpv9lXGVOMPyCPLUH2_wvf_A-U-G3U1m0QQg8NpX1zZC6fSLdfMDXxulzK65sl3FDKT1viqlJRKDjSGHF1WBDH_upaWt38l_un276g8zx5ndsmhKFuQaw0nM0DL8s4y4r99MHcw4cvD9tA4VRa2qbFe9fymMYEZOnHleLMTVZrNFrobca72LbstVHD2RHCNq6dRLTsFLG6IKyjvmzbHK92kD32FmaAiUw0MSdOmwcxZo5R4Oq8pmzJuH5Qx4pPxUla5x8BZIL93aTqhyVlNAdDZ-_zvdPvYAfwps6LIArwS8mw1iyAzhgQWCruWzJDUrZYtOc6LrqZ0DptOMcCC0aXqez-NUDOSXBgtMSliAxaO-G6lGsCCNgFtKQzyLrBPhTYnve-GcfgM8c9h5-ist8i-dscbnEkUBA5AveThPoha3wkaNMsndHu4x00lWIThUsg5Pzzb-Lnw_VU4Z0nDnMZ-bzECAJeQIL1x_XGiKGdUvpMMFg68q3_SISJEkq-0VN_BP4wQ_QyhbBsI1k_1MQ0OyZL4Ol4zZvdSNQ8hK4cZBLlvZ4ifDLV92wVkjhb4zY4N33mNs1gDCMpOe-Wk_4XqiMEXAgloSMjsFEcKMez2yd0noBwSECe4DD6OoSJJ4G_AcjH_naL68v20OdyntCrZ5Hz5rPOC9GOWQVlZMcVyrMuXiqQ2ZAsV7_Aqm8R68oOrOrpHRQuj-ZPsbOZR6G7Rmg_aHz1zn9VZ9ETPB0obxCdtsS8-kssZ-Mv1CahtXDPUXENVVm5uyDiioCZ9l0qdsX9EUZWwuVpcfoaYohYEM3fgN2rEIpzA%26internal_preview_image_id%26paipv%3Dfalse&mdf=1,,,
আযান,"কে ওই শোনাল মোরে আযানের ধ্বনি।
মর্মে মর্মে সেই সুর, বাজিল কি সুমধুর
আকুল হইল প্রাণ, নাচিল ধমনী।
কি মধুর আযানের ধ্বনি!
আমি তো পাগল হয়ে সে মধুর তানে,
কি যে এক আকর্ষণে, ছুটে যাই মুগ্ধমনে
কি নিশীথে, কি দিবসে মসজিদের পানে।
হৃদয়ের তারে তারে, প্রাণের শোণিত-ধারে,
কি যে এক ঢেউ উঠে ভক্তির তুফানে-
কত সুধা আছে সেই মধুর আযানে।
নদী ও পাখির গানে তারই প্রতিধ্বনি।
ভ্রমরের গুণ-গানে সেই সুর আসে কানে
কি এক আবেশে মুগ্ধ নিখিল ধরণী।
ভূধরে, সাগরে জলে নির্ঝরণী কলকলে,
আমি যেন শুনি সেই আযানের ধ্বনি।
আহা যবে সেই সুর সুমধুর স্বরে,
ভাসে দূরে সায়াহ্নের নিথর অম্বরে,
প্রাণ করে আনচান, কি মধুর সে আযান,
তারি প্রতিধ্বনি শুনি আত্মার ভিতরে।
নীরব নিঝুম ধরা, বিশ্বে যেন সবই মরা,
এতটুকু শব্দ যবে নাহি কোন স্থানে,
মুয়াযযিন উচ্চৈঃস্বরে দাঁড়ায়ে মিনার ‘পরে
কি সুধা ছড়িয়ে দেয় উষার আযানে!
জাগাইতে মোহমুদ্ধ মানব সন্তানে।
আহা কি মধুর ওই আযানের ধ্বনি।
মর্মে মর্মে সেই সুর বাজিল কি সমধুর
আকুল হইল প্রাণ, নাচিল ধমনী।

",কায়কোবাদ ,অক্ষরবৃত্ত,https://banglakobita.com.bd/%E0%A6%86%E0%A6%AF%E0%A6%BE%E0%A6%A8-%E0%A6%95%E0%A6%BE%E0%A6%AF%E0%A6%BC%E0%A6%95%E0%A7%8B%E0%A6%AC%E0%A6%BE%E0%A6%A6/,,,
স্মৃতির মেঘলাভোরে,"কোনো এক ভোরবেলা, রাত্রিশেষে শুভ শুক্রবারে
মৃত্যুর ফেরেস্তা এসে যদি দেয় যাওয়ার তাকিদ;
অপ্রস্তুত এলোমেলো এ গৃহের আলো অন্ধকারে
ভালোমন্দ যা ঘটুক মেনে নেবো এ আমার ঈদ।
ফেলে যাচ্ছি খড়কুটো, পরিধেয়, আহার, মৈথুন–
নিরুপায় কিছু নাম, কিছু স্মৃতি কিংবা কিছু নয়;
অশ্রুভারাক্রান্ত চোখে জমে আছে শোকেরলেগুন
কার হাত ভাঙে চুড়ি? কে ফোঁপায়? পৃথিবীনিশ্চয়।
স্মৃতির মেঘলাভোরে শেষ ডাক ডাকছে ডাহুক
অদৃশ্য আত্মার তরী কোন ঘাটে ভিড়ল কোথায়?
কেন দোলে হৃদপিণ্ড, আমার কি ভয়ের অসুখ?
নাকি সেই শিহরণ পুলকিত মাস্তুল দোলায়!
আমার যাওয়ার কালে খোলা থাক জানালা দুয়ার
যদি হয় ভোরবেলা স্বপ্নাচ্ছন্ন শুভ শুক্রবার।",আল মাহমুদ ,অক্ষরবৃত্ত,https://sahittosomvar.wordpress.com/2013/03/22/%E0%A6%B8%E0%A7%8D%E0%A6%AE%E0%A7%83%E0%A6%A4%E0%A6%BF%E0%A6%B0-%E0%A6%AE%E0%A7%87%E0%A6%98%E0%A6%B2%E0%A6%BE%E0%A6%AD%E0%A7%8B%E0%A6%B0%E0%A7%87-%E0%A6%86%E0%A6%B2-%E0%A6%AE%E0%A6%BE%E0%A6%B9/,,,
সুচেতনা ,"সুচেতনা, তুমি এক দূরতর দ্বীপ
বিকেলের নক্ষত্রের কাছে;
সেইখানে দারুচিনি-বনানীর ফাঁকে
নির্জনতা আছে।
এই পৃথিবীর রণ রক্ত সফলতা
সত্য; তবু শেষ সত্য নয়।
কলকাতা একদিন কল্লোলিনী তিলোত্তমা হবে;
তবুও তোমার কাছে আমার হৃদয়।

আজকে অনেক রূঢ় রৌদ্রে ঘুরে প্রাণ
পৃথিবীর মানুষকে মানুষের মতো
ভালোবাসা দিতে গিয়ে তবু
দেখেছি আমারি হাতে হয়তো নিহত
ভাই বোন বন্ধু পরিজন প’ড়ে আছে;
পৃথিবীর গভীর গভীরতর অসুখ এখন;
মানুষ তবুও ঋণী পৃথিবীরই কাছে।

কেবলি জাহাজ এসে আমাদের বন্দরের রোদে
দেখেছি ফসল নিয়ে উপনীত হয়;

সেই শস্য অগণন মানুষের শব;
শব থেকে উৎসারিত স্বর্ণের বিস্ময়
আমাদের পিতা বুদ্ধ কনফুশিয়সের মতো আমাদেরো প্রাণ
মূক ক’রে রাখে; তবু চারিদিকে রক্তক্লান্ত কাজের আহ্বান।

সুচেতনা, এই পথে আলো জ্বেলে— এ-পথেই পৃথিবীর ক্রমমুক্তি হবে;
সে অনেক শতাব্দীর মনীষীর কাজ;
এ-বাতাস কি পরম সূর্যকরোজ্জ্বল;
প্রায় তত দূর ভালো মানব-সমাজ
আমাদের মতো ক্লান্ত ক্লান্তিহীন নাবিকের হাতে
গ’ড়ে দেবো, আজ নয়, ঢের দূর অন্তিম প্রভাতে।

মাটি-পৃথিবীর টানে মানবজন্মের ঘরে কখন এসেছি,
না এলেই ভালো হ’তো অনুভব ক’রে;
এসে যে গভীরতর লাভ হ’লো সে-সব বুঝেছি
শিশির শরীর ছুঁয়ে সমুজ্জ্বল ভোরে;
দেখেছি যা হ’লো হবে মানুষের যা হবার নয়—
শাশ্বত রাত্রির বুকে সকলি অনন্ত সূর্যোদয়।

",জীবনানন্দ দাশ ,অক্ষরবৃত্ত,https://bn.m.wikisource.org/wiki/%E0%A6%9C%E0%A7%80%E0%A6%AC%E0%A6%A8%E0%A6%BE%E0%A6%A8%E0%A6%A8%E0%A7%8D%E0%A6%A6_%E0%A6%A6%E0%A6%BE%E0%A6%B6%E0%A7%87%E0%A6%B0_%E0%A6%B6%E0%A7%8D%E0%A6%B0%E0%A7%87%E0%A6%B7%E0%A7%8D%E0%A6%A0_%E0%A6%95%E0%A6%AC%E0%A6%BF%E0%A6%A4%E0%A6%BE/%E0%A6%B8%E0%A7%81%E0%A6%9A%E0%A7%87%E0%A6%A4%E0%A6%A8%E0%A6%BE,,,
সমুখে শান্তি পারাবার ,"সমুখে শান্তিপারাবার–

                    ভাসাও তরণী হে কর্ণধার । 

            তুমি হবে চিরসাথি,  লও লও হে ক্রোড় পাতি–

              অসীমের পথে জ্বলিবে জ্যোতি ধ্রুবতারকার ।। 

                    মুক্তিদাতা, তোমার ক্ষমা তোমার দয়া

                       হবে চিরপাথেয় চিরযাত্রার । 

            হয় যেন মর্তের বন্ধনক্ষয়,  বিরাট বিশ্ব বাহু মেলি লয়–

              পায় অন্তরে নির্ভয় পরিচয় মহা-অজানার।।

",রবীন্দ্রনাথ ঠাকুর ,অক্ষরবৃত্ত,https://www.tagoreweb.in/Songs/anusthanik-sangeet-506/samukhe-shani-parabar-9113,,,
আকাশের চাঁদ,"হাতে তুলে দাও আকাশের চাঁদ—
এই হ’ল তার বুলি।
দিবস রজনী যেতেছে বহিয়া,
কাঁদে সে দু’হাত তুলি’।
হাসিছে আকাশ, বহিছে বাতাস,
পাখীরা গাহিছে সুখে।
সকালে রাখাল চলিয়াছে মাঠে,
বিকালে ঘরের মুখে।
বালক বালিকা ভাই বোনে মিলে
খেলিছে আঙ্গিনা-কোণে,
কোলের শিশুরে হেরিয়া জননী
হাসিছে আপন মনে।
কেহ হাটে যায় কেহ বাটে যায়
চলেছে যে যার কাজে,
কত জনরব কত কলরব
উঠিছে আকাশ মাঝে।
পথিকেরা এসে তাহারে শুধায়
“কে তুমি কাঁদিছ বসি?”
সে কেবল বসে নয়নের জলে
—হাতে পাই নাই শশি!

সকালে বিকালে ঝরি পড়ে কোলে
অযাচিত ফুলদল,
দখিণ সমীর বুলায় ললাটে
দক্ষিণ করতল।
প্রভাতের আলো আশীষ-পরশ
করিছে তাহার দেহে,
রজনী তাহারে বুকের আঁচলে
ঢাকিছে নীরব স্নেহে।
কাছে আসি শিশু মাগিছে আদর
কণ্ঠ জড়ায়ে ধরি’,
পাশে আসি যুবা চাহিছে তাহারে
লইতে বন্ধু করি’।
এই পথে গৃহে কত আনাগোনা,
কত ভালবাসাবাসি,
সংসারমুখ কাছে কাছে তার
কত আসে যায় ভাসি’,
মুখ ফিরাইয়া সে রহে বসিয়া,
কহে সে নয়নজলে,—
তোমাদের আমি চাহি না কারেও,
শশি চাই করতলে।

শশি যেথা ছিল সেথাই রহিল,
সেও বসে এক ঠাঁই।

অবশেষে যবে জীবনের দিন
আর বেশি বাকি নাই,
এমন সময়ে সহসা কি ভাবি
চাহিল সে মুখ ফিরে’,
দেখিল ধরণী শ্যামল মধুর
সুনীল সিন্ধুতীরে।
সোনার ক্ষেত্রে কৃষাণ বসিয়া
কাটিতেছে পাকা ধান,
ঘোট ঘোট তরী পাল তুলে’ যায়
মাঝি বসে’ গায় গান।
দূরে মন্দিরে বাজিছে কাঁসর,
বধূর চলেছে ঘাটে,
মেঠো পথ দিয়ে গৃহস্থ জন
আসিছে গ্রামের হাটে।
নিশ্বাস ফেলি’ রহে আঁখি মেলি’
কহে ম্রিয়মাণ মন,
শশি নাহি চাই, যদি ফিরে পাই
আরবার এ জীবন!

দেখিল চাহিয়া জীবনপূর্ণ
সুন্দর লোকালয়
প্রতিদিবসের হরষে বিষাদে
চির-কল্লোলময়।

স্নেহসুধা ল’য়ে গৃহের লক্ষ্মী
ফিরিছে গৃহের মাঝে,
প্রতি দিবসেরে করিছে মধুর
প্রতিদিবসের কাজে।
সকাল, বিকাল, দুটি ভাই আসে
ঘরের ছেলের মত,
রজনী সবারে কোলেতে লইছে
নয়ন করিয়া নত।
ছোট ঘোট ফুল, ছোট ঘোট হাসি,
ছোট কথা, ছোট সুখ,
প্রতি নিমেষের ভালবাসাগুলি,
ছোট ছোট হাসিমুখ
আপনা-আপনি উঠিছে ফুটিয়া
মানবজীবন ঘিরি’,
বিজন শিখরে বসিয়া সে তাই
দেখিতেছে ফিরি ফিরি’।

দেখে বহুদুরে ছায়াপুরীসম
অতীত জীবন-রেখা,
অস্তরবির সোনার কিরণে
নূতন বরণে লেখা।
যাহাদের পানে নয়ন তুলিয়া
চাহে নি কখনো ফিরে

নবীন আভায় দেখা দেয় তারা
স্মৃতিসাগরের তীরে।
হতাশ হৃদয়ে কাঁদিয়া কাঁদিয়া
পূরবী রাগিণী বাজে,
দু’বাহু বাড়ায়ে ফিরে যেতে চায়
এই জীবনের মাঝে।
দিনের আলোক মিলায়ে আসিল
তবু পিছে চেয়ে রহে;—
যাহা পেয়েছিল তাই পেতে চায়
তার বেশি কিছু নহে।
সোনার জীবন রহিল পড়িয়া
কোথা সে চলিল ভেসে!
শশির লাগিয়া কাঁদিতে গেল কি
রবিশশিহীন দেশে!",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%86%E0%A6%95%E0%A6%BE%E0%A6%B6%E0%A7%87%E0%A6%B0_%E0%A6%9A%E0%A6%BE%E0%A6%81%E0%A6%A6,,,
সমুদ্রে্রের প্রতি,"হে আদিজননী, সিন্ধু, বসুন্ধরা সন্তান তোমার,
একমাত্র কন্যা তব কোলে। তাই তন্দ্রা নাহি আর
চক্ষে তব, তাই বক্ষ জুড়ি’ সদা শঙ্কা, সদা আশা,
সদা আন্দোলন; তাই উঠে বেদমন্ত্রসম ভাষা
নিরন্তর প্রশান্ত অম্বরে, মহেন্দ্রমন্দিরপানে
অন্তরের অনন্ত প্রার্থনা, নিয়ত মঙ্গল গানে
ধ্বনিত করিয়া দিশি দিশি; তাই ঘুমন্ত পৃথ্বীরে
অসংখ্য চুম্বন কর আলিঙ্গনে সর্ব্ব অঙ্গ ঘিরে’
তরঙ্গবন্ধনে বাঁধি, নীলাম্বর অঞ্চলে তোমার
সযত্নে বেষ্টিয়া ধরি’ সন্তর্পণে দেহখানি তার
সুকোমল সুকৌশলে। এ কী সুগম্ভীর স্নেহখেলা
অম্বুনিধি, ছল করি’ দেখাইয়া মিথ্যা অবহেলা
ধীরি ধীরি পা টিপিয়া পিছু হটি’ চলি’ যাও দূরে,
যেন ছেড়ে যেতে চাও—আবার আনন্দপূর্ণ সুরে
উল্লসি’ ফিরিয়া আসি’ কল্লোলে ঝাঁপায়ে পড় বুকে
রাশি রাশি শুভ্রহাস্যে, অশ্রুজলে, স্নেহগর্ব্বসুখে
আর্দ্র করি’ দিয়ে যাও ধরিত্রীর নির্ম্মল ললাট
আশীর্ব্বাদে। নিত্য বিগলিত তব অন্তর বিরাট,
আদি অন্ত স্নেহরাশি,— আদি অন্ত তাহার কোথারে!
কোথা তার তল! কোথা কূল! বলো কে বুঝিতে পারে

তাহার অগাধ শান্তি, তাহার অপার ব্যাকুলতা,
তার সুগম্ভীর মৌন তার সমুচ্ছল কলকথা,
তার হাস্য, তার অশ্রুরাশি!—কখনো বা আপনারে
রাখিতে পার না যেন, স্নেহপূর্ণ স্ফীত স্তনভারে
উন্মাদিনী ছুটে’ এসে ধরণীরে বক্ষে ধর চাপি’
নির্দয় আবেগে; ধরা প্রচণ্ড পীড়নে উঠে কাঁপি’,
রুদ্ধশ্বাসে উৰ্দ্ধশ্বাসে চীৎকারি’ উঠিতে চাহে কাঁদি’,
উন্মত্ত স্নেহক্ষুধায় রাক্ষসীর মত তারে বাঁধি’
পীড়িয়া নাড়িয়া যেন টুটিয়া ফেলিয়া একেবারে
অসীম অতৃপ্তি মাঝে গ্রাসিতে নাশিতে চাহ তারে
প্রকাণ্ড প্রলয়ে। পরক্ষণে মহা অপরাধীপ্রায়
পড়ে’ থাক তটতলে স্তব্ধ হয়ে বিষন্ন ব্যথায়
নিষণ্ণ নিশ্চল;—ধীরে ধীরে প্রভাত উঠিয়া এসে
শান্তদৃষ্টি চাহে তোমাপানে; সন্ধ্যাসখী ভালবেসে
স্নেহকরস্পর্শ দিয়ে সান্ত্বনা করিয়ে চুপে চুপে
চলে’ যায় তিমির-মন্দিরে; রাত্রি শোনে বন্ধুরূপে
গুমরি’-ক্রন্দন তব রুদ্ধ অনুতাপে ফুলে’ ফুলে’।


আমি পৃথিবীর শিশু বসে’ আছি তব উপকূলে,
শুনিতেছি ধ্বনি তব; ভাবিতেছি, বুঝা যায় যেন
কিছু কিছু মর্ম্ম তার—বোবার ইঙ্গিত-ভাষা হেন
আত্মীয়ের কাছে। মনে হয়, অন্তরের মাঝখানে
নাড়ীতে যে রক্ত বহে সেও যেন ওই ভাষা জানে

আর কিছু শেখে নাই। মনে হয়, যেন মনে পড়ে
যখন বিলীন ভাবে ছিনু ওই বিরাট জঠরে
অজাত ভুবন-ভ্রূণমাঝে,—লক্ষকোটি বর্ষ ধরে’
ওই তব অবিশ্রাম কলতান অন্তরে অন্তরে
মুদ্রিত হইয়া গেছে; সেই জন্ম-পূর্ব্বের স্মরণ,—
গর্ভস্থ পৃথিবীপরে সেই নিত্য জীবনস্পন্দন
তব মাতৃহৃদয়ের—অতি ক্ষীণ আভাসের মত
জাগে যেন সমস্ত শিরায়, শুনি যবে নেত্র করি’ নত
বসি’ জনশূন্য তীরে ওই পুরাতন কলধ্বনি।
দিক্‌ হতে দিগন্তরে যুগ হতে যুগান্তর গণি’
তখন আছিলে তুমি একাকিনী অথণ্ড অকুল
আত্মহারা; প্রথম গর্ভের মহা রহস্য বিপুল
বুঝিয়া! দিবারাত্রি গৃঢ় এক স্নেহব্যাকুলতা,
গর্ভিণীর পূর্ব্বরাগ, অলক্ষিতে অপূর্ব্ব মমতা,
অজ্ঞাত আকাঙ্ক্ষারাশি, নিঃসন্তান শূন্য বক্ষোদেশে
নিরন্তর উঠিত ব্যাকুলি’। প্রতি প্রাতে ঊষা এসে
অনুমান করি’ যেত মহা-সন্তানের জন্মদিন,
নক্ষত্র রহিত চাহি’ নিশি নিশি নিমেষবিহীন
শিশুহীন শয়ন-শিয়রে। সেই আদি জননীর
জনশূন্য জীবন্ত স্নেহচঞ্চলতা সুগভীর,
আসন্ন প্রতীক্ষাপূর্ণ সেই তব জাগ্রত বাসনা,
অগাধ প্রাণের তলে সেই তব অজানা বেদনা
অনাগত মহা ভবিষ্যৎ লাগি, হৃদয়ে আমার
যুগান্তর-স্মৃতিসম উদয় হতেছে বারম্বার।

আমারো চিত্তের মাঝে তেমনি অজ্ঞাত ব্যথাভরে,
তেমনি অচেনা প্রত্যাশায়, অলক্ষ্য সুদূর তরে
উঠিছে মর্ম্মর স্বর। মানব-হৃদয়-সিন্ধুতলে
যেন নব মহাদেশ সৃজন হতেছে পলে পলে
আপনি সে নাহি জানে। শুধু অর্দ্ধ অনুভব তারি
ব্যাকুল করেছে তারে, মনে তার দিয়েছে সঞ্চারি’
আকারপ্রকারহীন তৃপ্তিহীন এক মহা আশা
প্রমাণের অগোচর, প্রত্যক্ষের বাহিরেতে বাসা।
তর্ক তারে পরিহাসে, মর্ম্ম তারে সত্য বলি’ জানে,
সহস্র ব্যাঘাত মাঝে তবুও সে সন্দেহ না মানে,
জননী যেমন জানে জঠরের গোপন শিশুরে,
প্রাণে যবে স্নেহ জাগে, স্তনে যবে দুগ্ধ উঠে পূরে’।
প্রাণভরা ভাষাহরা দিশাহারা সেই আশা নিয়ে
চেয়ে আছি তোমা পানে; তুমি সিন্ধু প্রকাণ্ড হাসিয়ে
টানিয়া নিতেছ যেন মহাবেগে কি নাড়ীর টানে
আমার এ মর্ম্মখানি তোমার তরঙ্গমাঝখানে
কোলের শিশুর মত!

হে জলধি, বুঝিবে কি তুমি
আমার মানব ভাষা? জান কি তোমার ধরাভূমি
পৗড়ায় পীড়িত আজি ফিরিতেছে এপাশ ওপাশ,
চক্ষে বহে অশ্রুধারা, ঘন ঘন বহে উষ্ণশ্বাস,
নাহি জানে কি যে চায়, নাহি জানে কিসে ঘুচে তৃষা,
আপনার মনোমাঝে আপনি সে হারায়েছে দিশা

বিকারের মরীচিকা-জালে। অতল গম্ভীর তব
অন্তর হইতে কহ সান্ত্বনার বাক্য অভিনব
আষাঢ়ের জলদমন্ত্রের মত; স্নিগ্ধ মাতৃপাণি
চিন্তাতপ্ত ভালে তার তালে তালে বারম্বার হানি’
সর্ব্বাঙ্গে সহস্রবার দিয়া তারে স্নেহময় চুমা,
বল তারে “শান্তি! শান্তি!” বল তারে, “ঘুমা, ঘুমা, ঘুমা",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%B8%E0%A6%AE%E0%A7%81%E0%A6%A6%E0%A7%8D%E0%A6%B0%E0%A7%87%E0%A6%B0_%E0%A6%AA%E0%A7%8D%E0%A6%B0%E0%A6%A4%E0%A6%BF,,,
প্রতীক্ষা,"ওরে মৃত্যু, জানি তুই আমার বক্ষের মাঝে
               বেঁধেছিস বাসা।
যেখানে নির্জন কুঞ্জে ফুটে আছে যত মোর
               স্নেহ-ভালোবাসা,
গোপন মনের আশা,    জীবনের দুঃখ সুখ,
               মর্মের বেদনা,
চিরদিবসের যত    হাসি-অশ্রু-চিহ্ন-আঁকা
               বাসনা-সাধনা;
যেখানে নন্দন-ছায়ে নিঃশঙ্কে করিছে খেলা
               অন্তরের ধন,
স্নেহের পুত্তলিগুলি,আজন্মের স্নেহস্মৃতি,
               আনন্দকিরণ;
কত আলো, কত ছায়া, কত ক্ষুদ্র বিহঙ্গের
               গীতিময়ী ভাষা--
ওরে মৃত্যু, জানিয়াছি, তারি মাঝখানে এসে
               বেঁধেছিস বাসা!
নিশিদিন   নিরন্তর   জগৎ    জুড়িয়া    খেলা,
               জীবন চঞ্চল।
চেয়ে   দেখি   রাজপথে  চলেছে  অশ্রান্তগতি
               যত পান্থদল;
রৌদ্রপাণ্ডু নীলাম্বরে   পাখিগুলি  উড়ে   যায়
               প্রাণপূর্ণ বেগে,
সমীরকম্পিত    বনে    নিশিশেষে  নব   নব
               পুষ্প উঠে জেগে;
চারি দিকে  কত শত  দেখাশোনা  আনাগোনা
               প্রভাতে  সন্ধ্যায়;
দিনগুলি প্রতি প্রাতে     খুলিতেছে জীবনের
               নূতন অধ্যায়;
তুমি শুধু এক প্রান্তে   বসে আছ অহর্নিশি
               স্তব্ধ নেত্র খুলি--
মাঝে মাঝে রাত্রিবেলা   উঠ পক্ষ ঝাপটিয়া,
               বক্ষ উঠে দুলি।
যে    সুদূর    সমুদ্রের   পরপার-রাজ্য   হতে
               আসিয়াছ হেথা,
এনেছ  কি  সেথাকার     নূতন  সংবাদ   কিছু
               গোপন বারতা।
সেথা  শব্দহীন  তীরে  ঊর্মিগুলি তালে তালে
               মহামন্দ্রে বাজে,
সেই  ধ্বনি  কী  করিয়া  ধ্বনিয়া  তুলিছ  মোর
               ক্ষুদ্র বক্ষোমাঝে।
রাত্রি  দিন        ধুক ধুক    হৃদয়পঞ্জর-তটে
               অনন্তের ঢেউ,
অবিশ্রাম      বাজিতেছে   সুগম্ভীর   সমতানে
               শুনিছে না কেউ।
আমার   এ   হৃদয়ের  ছোটোখাটো  গীতগুলি,
               স্নেহ-কলরব,
তারি   মাঝে  কে  আনিল  দিশাহীন  সমুদ্রের
               সংগীত ভৈরব।
তুই  কি  বাসিস ভালো  আমার  এ  বক্ষোবাসী
               পরান-পক্ষীরে,
তাই এর পার্শ্বে এসে    কাছে বসেছিস ঘেঁষে
               অতি ধীরে ধীরে?
দিনরাত্রি   নির্নিমেষে   চাহিয়া  নেত্রের   পানে
               নীরব সাধনা,
নিস্তব্ধ    আসনে    বসি    একাগ্র   আগ্রহভরে
               রুদ্র আরাধনা।
চপল  চঞ্চল  প্রিয়া  ধরা   নাহি   দিতে   চায়,
               স্থির নাহি থাকে,
মেলি   নানাবর্ণ  পাখা  উড়ে  উড়ে  চলে  যায়
               নব নব শাখে;
তুই    তবু     একমনে   মৌনব্রত   একাসনে
               বসি নিরলস।
ক্রমে সে  পড়িবে  ধরা,  গীত  বন্ধ  হয়ে  যাবে
               মানিবে সে বশ।
  
তখন  কোথায়  তারে  ভুলায়ে  লইয়া  যাবি--
               কোন্‌ শূন্যপথে,
অচৈতন্য   প্রেয়সীরে   অবহেলে  লয়ে  কোলে
               অন্ধকার রথে!
যেথায়   অনাদি    রাত্রি  রয়েছে  চিরকুমারী--
               আলোক-পরশ
একটি  রোমাঞ্চরেখা  আঁকে নি  তাহার  গাত্রে
               অসংখ্য বরষ;
সৃজনের    পরপ্রান্তে   যে   অনন্ত  অন্তঃপুরে
               কভু দৈববশে
দূরতম     জ্যোতিষ্কের   ক্ষীণতম   পদধ্বনি
               তিল নাহি পশে,
সেথায়   বিরাট   পক্ষ   দিবি  তুই   বিস্তারিয়া
               বন্ধনবিহীন,
কাঁপিবে   বক্ষের    কাছে  নবপরিণীতা   বধূ
               নূতন স্বাধীন।
ক্রমে  সে  কি  ভুলে  যাবে  ধরণীর  নীড়খানি
               তৃণে পত্রে গাঁথা--
এ  আনন্দ-সূর্যালোক, এই  স্নেহ, এই  গেহ,
               এই পুষ্পপাতা?
ক্রমে  সে  প্রণয়ভরে  তোরেও  কি করে  লবে
               আত্মীয় স্বজন,
অন্ধকার  বাসরেতে   হবে   কি   দুজনে  মিলি
               মৌন আলাপন।
তোর   স্নিগ্ধ   সুগম্ভীর   অচঞ্চল  প্রেমমূর্তি,
               অসীম নির্ভর,
নির্নিমেষ    নীল   নেত্র,   বিশ্বব্যাপ্ত   জটাজূট,
               নির্বাক  অধর--
তার    কাছে   পৃথিবীর    চঞ্চল    আনন্দগুলি
               তুচ্ছ মনে হবে;
সমুদ্রে  মিশিলে   নদী   বিচিত্র  তটের   স্মৃতি
               স্মরণে কি রবে?
ওগো  মৃত্যু,  ওগো  প্রিয়,তবু থাক্‌  কিছুকাল
               ভুবনমাঝারে।
এরি    মাঝে      বধূবেশে     অনন্তবাসর-দেশে
               লইয়ো না তারে।
এখনো   সকল   গান   করে   নি   সে   সমাপন
               সন্ধ্যায় প্রভাতে;
নিজের   বক্ষের   তাপে   মধুর   উত্তপ্ত   নীড়ে
               সুপ্ত আছে রাতে;
পান্থপাখিদের  সাথে   এখনো   যে  যেতে  হবে
               নব নব দেশে,
সিন্ধুতীরে,    কুঞ্জবনে    নব    নব      বসন্তের
               আনন্দ-উদ্দেশে।
ওগো  মৃত্যু,  কেন  তুই   এখনি  তাহার  নীড়ে
               বসেছিস এসে?
তার   সব  ভালোবাসা   আঁধার   করিতে   চাস
               তুই ভালোবেসে?
এ   যদি   সত্যই    হয়    মৃত্তিকার   পৃথ্বী-'পরে
                 মুহূর্তের খেলা,
এই    সব   মুখোমুখি  এই     সব    দেখাশোনা
                 ক্ষণিকের মেলা,
প্রাণপণ    ভালোবাসা   সেও   যদি    হয়   শুধু
                  মিথ্যার বন্ধন,
পরশে   খসিয়া  পড়ে,   তার    পরে   দণ্ড-দুই
                 অরণ্যে ক্রন্দন--
তুমি   শুধু   চিরস্থায়ী,  তুমি  শুধু  সীমাশূন্য
                 মহাপরিণাম,
যত  আশা  যত  প্রেম  তোমার  তিমিরে  লভে
                 অনন্ত বিশ্রাম--
তবে  মৃত্যু,  দূরে যাও, এখনি দিয়ো না  ভেঙে
                 এ খেলার পুরী;
ক্ষণেক  বিলম্ব  করো,   আমার  দুদিন   হতে
                 করিয়ো না চুরি।
একদা   নামিবে   সন্ধ্যা,  বাজিবে   আরতিশঙ্খ
               অদূর মন্দিরে,
বিহঙ্গ   নীরব    হবে,   উঠিবে   ঝিল্লির    ধ্বনি
               অরণ্য-গভীরে,
সমাপ্ত   হইবে    কর্ম,     সংসার-সংগ্রাম-শেষে
               জয়পরাজয়,
আসিবে   তন্দ্রার   ঘোর   পান্থের   নয়ন'-পরে
               ক্লান্ত অতিশয়,
দিনান্তের  শেষ  আলো  দিগন্তে  মিলায়ে  যাবে,
               ধরণী আঁধার--
সুদূরে    জ্বলিবে    শুধু    অনন্তের   যাত্রাপথে
               প্রদীপ তারার,
শিয়রে   শয়ন-শেষে   বসি     যারা   অনিমেষে
               তাহাদের চোখে
আসিবে   শ্রান্তির    ভার   নিদ্রাহীন   যামিনীতে
               স্তিমিত আলোকে--
একে  একে  চলে  যাবে  আপন  আলয়ে  সবে
               সখাতে সখীতে,
তৈলহীন   দীপশিখা   নিবিয়া   আসিবে   ক্রমে
               অর্ধরজনীতে,
উচ্ছ্বসিত     সমীরণ    আনিবে    সুগন্ধ   বহি
               অদৃশ্য ফুলের,
অন্ধকার   পূর্ণ    করি    আসিবে   তরঙ্গধ্বনি
               অজ্ঞাত কূলের--
ওগো   মৃত্যু,  সেই  লগ্নে নির্জন  শয়নপ্রান্তে
               এসো বরবেশে।
আমার  পরান-বধূ ক্লান্ত  হস্ত প্রসারিয়া
               বহু ভালোবেসে
ধরিবে  তোমার  বাহু;   তখন  তাহারে  তুমি
               মন্ত্র পড়ি নিয়ো,
রক্তিম  অধর  তার   নিবিড়  চুম্বন দানে
               পাণ্ডু করি দিয়ো।", রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1067,,,
মানসসুন্দরী,"আজ কোন কাজ নয়;—সব ফেলে দিয়ে
ছন্দ বন্ধ গ্রন্থ গীত—এস তুমি প্রিয়ে,
আজন্ম-সাধন-ধন সুন্দরী আমার
কবিতা, কল্পনা-লতা! শুধু একবার
কাছে বস! আজ শুধু কূজন গুঞ্জন
তোমাতে আমাতে; শুধু নীরবে ভুঞ্জন
এই সন্ধ্যা-কিরণের সুবর্ণ মদিরা,—
যতক্ষণ অন্তরের শিরা উপশিরা
লাবণ্য প্রবাহভরে ভরি’ নাহি উঠে,
যতক্ষণে মহানন্দে নাহি যায় টুটে’
চেতনা বেদনাবন্ধ, ভুলে যাই সব
কি আশা মেটে নি প্রাণে, কি সঙ্গীতরব
গিয়েছে নীরব হয়ে, কি আনন্দ সুধা
অধরের প্রান্তে এসে অন্তরের ক্ষুধা
না মিটায়ে গিয়াছে শুকায়ে। এই শান্তি,
এই মধুরতা, দিক্‌ সৌম্য ম্লান কান্তি
জীবনের দুঃখ দৈন্য অতৃপ্তির পর
করুণ কোমল আভা গভীর সুন্দর!

বীণা ফেলে দিয়ে এস, মানস সুন্দরী,
দুটি রিক্তহস্ত শুধু আলিঙ্গনে ভরি’

কণ্ঠে জড়াইয়া দাও,—মৃণাল-পরশে
রোমাঞ্চ অঙ্কুরি উঠে মর্ম্মান্ত হরষে,—
কম্পিত চঞ্চল বক্ষ, চক্ষু ছলছল,
মুগ্ধ তনু মরি যায়, অন্তর কেবল
অঙ্গের সীমান্ত প্রান্তে উদ্ভাসিয়া উঠে,
এখনি ইন্দ্রিয়বন্ধ বুঝি টুটে টুটে!
অর্দ্ধেক অঞ্চল পাতি’ বসাও যতনে
পার্শ্বে তব; সুমধুর প্রিয় সম্বোধনে
ডাক মোরে, বল, প্রিয়, বল, প্রিয়তম;—
কুন্তল-আকুল মুখ বক্ষে রাখি মম
হৃদয়ের কানে কানে অতি মৃদু ভাষে
সঙ্গোপনে বলে’ যাও যাহা মুখে আসে
অর্থহারা ভাবে-ভরা ভাষা! অয়ি প্রিয়া,
চুম্বন মাগিব যবে, ঈষৎ হাসিয়া
বাঁকায়ো না গ্রীবাখানি, ফিয়ো না মুখ,
উজ্জ্বল রক্তিমবর্ণ সুধাপূর্ণ সুখ
রেখো ওষ্ঠাধরপুটে, ভক্ত ভৃঙ্গ তরে
সম্পূর্ণ চুম্বন এক, হাসি স্তরে স্তরে
সরস সুন্দর;—নবস্ফুট পুষ্পসম
হেলায়ে বঙ্কিম গ্রীবা বৃন্ত নিরুপম
মুখখানি তুলে’ ধোরো; আনন্দ আভায়
বড় বড় দুটি চক্ষু পল্লব-প্রচ্ছায়
রেখো মোর মুখপানে প্রশান্ত বিশ্বাসে,
নিতান্ত নির্ভরে! যদি চোখে জল আসে

কাঁদিব দুজনে; যদি ললিত কপোল
মৃদু হাসি ভাসি উঠে, বসি’ মোর কোলে,
বক্ষ বাঁধি বাহুপাশে, স্কন্ধে মুখ রাখি
হাসিয়ো নীরবে অর্দ্ধ-নিমীলিত আঁখি;
যদি কথা পড়ে মনে তবে কলম্বরে
বলে যেয়ো কথা, তরল আনন্দ ভরে
নিঝরের মত, অর্দ্ধেক রজনী ধরি’
কত না কাহিনী স্মৃতি কল্পনা লহরী
মধুমাখা কণ্ঠের কাকলি; যদি গান
ভাল লাগে, গেয়ো গান; যদি মুগ্ধ প্রাণ
নিঃশব্দ নিস্তব্ধ শান্ত সম্মুখে চাহিয়া
বসিয়া থাকিতে চাও, তাই র’ব প্রিয়া!
হেরিব অদূরে পদ্মা, উচ্চ তটতলে
শ্রান্ত রূপসীর মত বিস্তীর্ণ অঞ্চলে
প্রসারিয়া তনুখানি, সায়াহ্ন-আলোকে
শুয়ে আছে; অন্ধকার নেমে আসে চোখে
চোখের পাতার মত; সন্ধ্যাতারা ধীরে,
সন্তর্পণে করে পদার্পণ, নদীতীরে
অরণ্যশিয়রে; যামিনী শয়ন অর
দেয় বিছাইয়া, এক খানি অন্ধকার
অনন্ত ভুবনে। দোঁহে মোরা রব চাহি’
অপার তিমিরে; আর কোথা কিছু নাহি,
শুধু মোর করে তব করতল খানি,
শুধু অতি কাছাকাছি দুটি জন প্রাণী

অসীম নির্জ্জনে; বিষন্ন বিচ্ছেদরাশি
চরাচরে আর সব ফেলিয়াছে গ্রাসি’
শুধু এক প্রান্তে তার প্রলয়-মগন
বাকি আছে একখানি শঙ্কিত মিলন,
দুটি হাত, ত্রস্ত কপোতের মত দুটি
বক্ষ দুরুদুরু, দুই প্রাণে আছে ফুটি’
শুধু এক খানি, ভয়, এক খানি আশা,
এক খানি অশ্রুভরে নম্র ভালবাসা।


আজিকে এমনি তবে কাটিবে যামিনী
আলস্য বিলাসে। অয়ি নিরভিমানিনী,
অয়ি মোর জীবনের প্রথম প্রেয়সী,
মোর ভাগ্য-গগনের সৌন্দর্য্যের শশি,
মনে আছে, কবে কোন্ ফুল্ল যুথী বনে,
বহু বাল্যকালে, দেখা হত দুই জনে
আধ চেনা-শোনা’? তুমি এই পৃথিবীর
প্রতিবেশিনীর মেয়ে, ধরার অস্থির
এক বালকের সাথে কি খেলা খেলাতে
সখি, আসিতে হাসিয়া, তরুণ প্রভাতে
নবীন বালিকা মূর্ত্তি, শুভ্রবস্তু পরি’
ঊষার কিরণ ধারে সামান্য করি’

বিকচ কুসুমদম ফুল্ল মুখখানি
নিদ্রাভঙ্গে দেখা দিতে, নিয়ে যেতে টানি’
উপবনে কুড়াতে শেফালি। বারে বারে
শৈশব-কর্ত্তব্য হতে তুলায়ে আমারে,
ফেলে দিয়ে পুঁথিপত্র, কেড়ে নিয়ে খড়ি,
দেখায়ে গোপন পথ দিতে মুক্ত করি
পাঠশালা কারা হতে; কোথা গৃহকোণে
নিয়ে যেতে নির্জ্জনেতে রহস্য-ভবনে;
জনশূন্য গৃহছাদে আকাশের তলে
কি করিতে খেলা, কি বিচিত্র কথা বলে’
ভুলাতে আমারে, স্বপ্নসম চমৎকার
অর্থহীন, সত্য মিথ্যা তুমি জান তার।
দুটি কর্ণে দুলিত মুকুতা, দুটি করে
সোনার বলয়, দুটি কপোলর পরে
খেলিত অলক, দুটি স্বচ্ছ নেত্র হতে
কাঁপিত আলোক, নির্ম্মল নির্ঝির স্রোতে
চূর্ণরশ্মিসম। দোঁহে দোঁহা ভাল করে’
চিনিবার আগে নিশ্চিন্ত বিশ্বাসভরে
খেলাধূলা ছুটাছুটি দুজনে সতত,
কথাবার্ত্তা বেশবাস বিথান বিতত।


তার পরে এক দিন—কি জানি সে কবে—
জীবনের বনে, যৌবন-বসন্তে যবে

প্রথম মলয় বায়ু ফেলেছে নিশ্বাস,
মুকুলিয়া উঠিতেছে শত নব আশ,
সহসা চকিত হয়ে আপন সঙ্গীতে
চমকিয়া হেরিলাম—খেলাক্ষেত্র হতে
কখন্ অন্তর-লক্ষ্মী এসেছ অন্তরে
আপনার অন্তঃপুরে গৌরবের ভরে
বসি আছ মহিষীর মত! কে তোমারে
এনেছিল বরণ করিয়া? পুরদ্বারে
কে দিয়াছে হুলুধ্বনি? ভরিয়া অঞ্চল
কে করেছে বরিষণ নব পুষ্পদল
তোমার আনম্ৰ শিরে আনন্দে আদরে?
সুন্দর সাহানা রাগে বংশীর সুস্বরে
কি উৎসব হয়েছিল আমার জগতে,
যে দিন প্রথম তুমি পুষ্পফুল্ল পথে
লজ্জামুকুলিত মুখে রক্তিম অম্বরে
বধূ হয়ে প্রবেশিলে চির দিন তরে
আমার অন্তর গৃহে—যে গুপ্ত আলয়ে
অন্তর্যামী জেগে আছে সুখ দুঃখ লয়ে,
যেখানে আমার যত লজ্জা আশা ভয়
সদা কম্পমান, পরশ নাহিক সয়
এত সুকুমার। ছিলে খেলার সঙ্গিনী,
এখন হয়েছ মোর মর্ম্মের গৃহিণী,
জীবনের অধিষ্ঠাত্রী দেবী। কোথা সেই
অমূলক হাসি অশ্রু, সে চাঞ্চল্য নেই,

সে বাহুল্য কথা। স্নিগ্ধদৃষ্টি সুগম্ভীর
স্বচ্ছনীলাম্বর সম; হাসিখানি স্থির
অশ্রু শিশিরেতে ধৌত; পরিপূর্ণ দেহ
মঞ্জরিত বল্লরীর মত; প্রতি স্নেহ
গভীর সঙ্গীত তানে উঠিছে ধ্বনিয়া
স্বর্ণ বীণা-তন্ত্রী হতে রনিয়া রনিয়া
অনন্ত বেদনা বহি। সে অবধি প্রিয়ে,
রয়েছি বিস্মিত হয়ে তোমারে চাহিয়ে
কোথাও না পাই অন্ত! কোন্ বিশ্বপার
আছে তব জন্মভূমি? সঙ্গীত তোমার
কত দূরে নিয়ে যাবে, কোন্ কল্পলোকে
আমারে করিবে বন্দী, গানের পুলকে
বিমুগ্ধ কুরঙ্গ সম? এই যে বেদনা
এর কোন ভাষা আছে? এই যে বাসনা
এর কোন তৃপ্তি আছে? এই যে উদার
সমুদ্রের মাঝখানে হয়ে কর্ণধার
ভাসায়েছ সুন্দর তরণী; দশ দিশি
অস্ফুট কল্লোল ধ্বনি চির দিবানিশি
কি কথা বলিছে কিছু নারি বুঝিবারে,
এর কোন কুল আছে? সৌন্দর্য্য পাথারে
যে বেদনা-বায়ু-ভরে ছুটে মনোতরী,
সে বাতাসে, কত বার মনে শঙ্কা করি
ছিন্ন হয়ে গেল বুঝি হৃদয়ের পাল,
অভয় আশ্বাস ভরা নয়ন বিশাল

হেরিয়া ভরসা পাই; বিশ্বাস বিপুল
জাগে মনে—আছে এক মহা উপকূল
এই সৌন্দর্য্যের তটে, বাসনার তীরে
মোদের দোঁহার গৃহ!

হাসিতেছ ধীরে
চাহি মোর মুখে, ওগো রহস্যমধুরা!
কি বলিতে চাহ মোরে প্রণয়বিধুরা
সীমন্তিনী মোর? কি কথা বুঝতে চাও?
কিছু বলে’ কাজ নাই—শুধু ঢেকে দাও
আমার সর্ব্বাঙ্গমন তোমার অঞ্চলে,
সম্পূর্ণ হরণ করি লহ গো সবলে
আমার আমারে; নগ্ন বক্ষে বক্ষ দিয়া
অন্তর-রহস্য তব শুনে নিই প্রিয়া!
তোমার হৃদয়কম্প অঙ্গুলির মত
আমার হৃদয়তন্ত্রী করিবে প্রহত,
সঙ্গীত তরঙ্গ ধ্বনি উঠিবে গুঞ্জরি’
সমস্ত জীবন ব্যাপি’ থর থর করি’!
নাই বা বুঝিনু কিছু, নাই বা বলিনু,
নাই বা গাঁথিনু গান, নাই বা চলিনু
ছন্দোবদ্ধ পথে, সলজ্জ হৃদয় খানি
টানিয়া বাহিরে! শুধু ভুলে গিয়ে বাণী
কাঁপিব সঙ্গীত ভরে, নক্ষত্রের প্রায়
শিহরি জ্বলিব শুধু কম্পিত শিখায়,

শুধু তরঙ্গের মত ভাঙ্গিয়া পড়িব
তোমার তরঙ্গ পানে, বাঁচিব মরিব
শুধু, আর কিছু করিব না! দাও সেই
প্রকাণ্ড প্রবাহ, যাহে এক মুহুর্ত্তেই
জীবন করিয়া পূর্ণ, কথা না বলিয়া
উন্মত্ত হইয়া যাই উদ্দাম চলিয়া!


মানসীরূপিনী ওগো, বাসনা-বাসিনী,
আলোকবসনা ওগগা, নীরবভাষিণী,
পরজন্মে তুমি কিগো মূর্ত্তিমতী হয়ে
জন্মিবে মানব গৃহে নারীরূপ লয়ে
অনিন্দ্য সুন্দরী? এখন ভাসিছ তুমি
অনন্তের মাঝে; স্বর্গ হতে মর্ত্ত্যভূমি
করিছ বিহার; সন্ধ্যার কনক বর্ণে
রাঙ্গিছ অঞ্চল; ঊষার গলিত স্বর্ণে
গড়িছ মেখলা; পূর্ণ তটিনীর জলে
করিছ বিস্তার, তলতল ছল ছলে
ললিত যৌবন খানি; বসন্ত বাতাসে
চঞ্চল বাসনা ব্যথা সুগন্ধ নিশ্বাসে
করিছ প্রকাশ; নিসুপ্ত পূর্ণিমা রাতে
নির্জ্জন গগনে, একাকিনী ক্লান্ত হাতে
বিছাইছ দুগ্ধশুভ্র বিরহ শয়ন!
শরৎ প্রত্যুষে উঠি করিছ চয়ন

শেফালি, গাঁথিতে মালা, ভুলে গিয়ে শেষে,
তরুতলে ফেলে দিয়ে আলুলিত কেশে
গভীর অরণ্য ছায়ে উদাসিনী হয়ে
বসে থাক; ঝিকিমিকি আলো ছায়া লয়ে
কম্পিত অঙ্গুলি দিয়ে বিকাল বেলায়
বসন বয়ন কর বকুল তলায়!
অবসন্ন দিবালোকে কোথা হতে ধীরে
ঘন পল্লবিত কুঞ্জে সরোবর তীরে
করুণ কপোত কণ্ঠে গাও মূলতান!
কখন্ অজ্ঞাতে আসি ছুঁয়ে যাও প্রাণ
সকৌতুকে; করি দাও হৃদয় বিকল,
অঞ্চল ধরিতে গেলে পালাও চঞ্চল
কলকণ্ঠে হাসি’, অসীম আকাঙ্ক্ষা রাশি
জাগাইয়া প্রাণে, দ্রুতপদে উপহাসি
মিলাইয়া যাও নভোনীলিমার মাঝে।
কখনো মগন হয়ে আছি যবে কাজে
স্খলিত-বসন তব শুভ্র রূপখানি
নগ্ন বিদ্যুতের আলো নয়নেতে হানি
চকিতে চমকি’ চলি যায়!—জানালায়
একেলা বসিয়া যবে আঁধার সন্ধ্যায়,—
মুখে হাত দিয়ে, মাতৃহীন বালকের
মত, বহুক্ষণ কাঁদি, স্নেহ আলোকের
তরে; ইচ্ছা করি, নিশার আঁধার স্রোতে
মুছে ফেলে দিয়ে যায় সৃষ্টিপট হতে

এই ক্ষীণ অর্থহীন অস্তিত্বের রেখা,
তখন করুণাময়ী দা! তুমি দেখা
তারকা-আলোক-জ্বালা স্তব্ধ রজনীর
প্রান্ত হতে নিঃশব্দে আসিয়া; অশ্রুনীর
অঞ্চলে মুছায়ে দাও; চাও মুখপানে
স্নেহময় প্রশ্নভরা করুণ নয়ানে;
নয়ন চুম্বন কর; স্নিগ্ধ হস্তখানি
ললাটে বুলায়ে দাও; না কহিয়া বাণী
সান্ত্বনা ভরিয়া প্রাণে কবিরে তোমার
ঘুম পাড়াইয়া দিয়া কখন্‌ আবার
চলে যাও নিঃশব্দ চরণে!

সেই তুমি
মুর্ত্তিতে দিবে কি ধরা? এই মর্ত্ত্যভূমি
পরশ করিবে রাঙা চরণের তলে?
অন্তরে বাহিরে বিশ্বে শূন্যে জলে স্থলে
সর্ব্ব ঠাঁই হতে, সর্ব্বময়ী আপনারে
করিয়া হরণ—ধরণীর এক ধারে
ধরিবে কি একখানি মধুর মুরতি?
নদী হতে লতা হতে আনি তব গতি
অঙ্গে অঙ্গে নানা ভঙ্গে দিবে হিল্লোলিয়া
বাহুতে বাঁকিয়া পড়ি’ গ্রীবায় হেলিয়া
ভাবের বিকাশ ভরে? কি নীল বসন
পরিবে সুন্দরী তুমি? কেমন কঙ্কণ

ধরিবে দুখানি হাতে? কবরী কেমনে
বাঁধিবে, নিপুণ বেণী বিনায়ে যতনে?
কচি কেশগুলি পড়ি’ শুভ্র গ্রীবাপরে
শিরীষ কুসুম সম সমীরণ ভরে
কাঁপিবে কেমন? শ্রাবণে দিগন্ত পারে
যে গভীর স্নিগ্ধদৃষ্টি ঘন মেঘভারে
দেখা দেয়—নব নীল অতি সুকুমার,
সে দৃষ্টি না জানি ধরে কেমন আকার
নারীচক্ষে! কি সঘন পল্লবের ছায়,
কি সুদীর্ঘ কি নিবিড় তিমির আভায়
মুগ্ধ অন্তরের মাঝে ঘনাইয়া আনে
সুখ বিভাবরী? অধর কি সুধাদানে
রহিবে উন্মুখ, পরিপূর্ণ বাণীভরে
নিশ্চল নীরব। লাবণ্যের থরে থরে
অঙ্গখানি কি করিয়া মুকুলি’ বিকশি’
অনিবার সৌন্দর্য্যেতে উঠিবে উচ্ছ্বসি’
নিঃসহ যৌবনে!

জানি, আমি জানি, সখি,
যদি আমাদের দোঁহে হয় চোখোচাখি
সেই পরজন্ম-পথে,–দাঁড়াব থমকি’,
নিদ্রিত অতীত কাঁপি’ উঠিবে চমকি’
লভিয়া চেতনা!–জানি মনে হবে মম
চির-জীবনের মোর ধ্রুবতারা সম

চিরপরিচয়-ভরা ঐ কালো চোখ!
আমার নয়ন হতে লইয়া আলোক,
আমার অন্তর হতে লইয়া বাসনা
আমার গোপন প্রেম করেছে রচনা
এই মুখখানি। তুমিও কি মনে মনে
চিনিবে আমারে? আমাদের দুই জনে
হবে কি মিলন? দুটি বাহু দিয়ে বালা
কখনো কি এই কণ্ঠে পরাইবে মালা
বসন্তের ফুলে? কখনো কি বক্ষ ভরি
নিবিড় বন্ধনে, তোমারে হৃদয়েশ্বরী
পারিব বাঁধিতে? পরশে পরশে দোঁহে
করি বিনিময়, মরিব মধুর মোহে
দেহের দুয়ারে? জীবনের প্রতিদিন
তোমার আলোক পাবে বিচ্ছেদবিহীন,
জীবনের প্রতি রাত্রি হবে সুমধুর
মাধুর্য্যে তোমার! বাজিবে তোমার সুর
সর্ব্ব দেহে মনে? জীবনের প্রতি সুখে
পড়িবে তোমার শুভ্র হাসি, প্রতি দুখে
পড়িবে তোমার অশ্রুজল! প্রতি কাজে
রবে তব শুভহস্ত দুটি। গৃহমাঝে
জাগায়ে রাখিবে সদা সুমঙ্গল জ্যোতি।
এ কি শুধু বাসনার বিফল মিনতি,

কল্পনার ছল? কার এত দিব্যজ্ঞান,
কে বলিতে পারে মোরে নিশ্চয় প্রমাণ—
পূর্ব্বজন্মে নারীরূপে ছিলে কি না তুমি
আমারি জীবন-বনে সৌন্দর্য্যে কুসুমি’
প্রণক্ষ বিকশি’? মিলনে আছিলে বাঁধা
শুধু এক ঠাঁই, বিরহে টুটিয়া বাঁধা
আজি বিশ্বময় ব্যাপ্ত হয়ে গেছ, প্রিয়ে,
তোমারে দেখিতে পাই সর্ব্বত্র চাহিয়ে!
ধূপ দগ্ধ হয়ে গেছে, গন্ধবাষ্প তার
পূর্ণ করি ফেলিয়াছে আজি চারি ধার!
গৃহের বনিতা ছিলে—টুটিয়া আলয়
বিশ্বের কবিতারূপে হয়েছ উদয়,—
তবু কোন্ মায়া-ডোরে চির-সোহাগিনী
হৃদয়ে দিয়েছ ধরা, বিচিত্র রাগিণী
জাগায়ে তুলিছ প্রাণে চিরস্মৃতিময়!
তাই ত এখনো মনে আশা জেগে রয়
আবার তোমারে পাব পরশ বন্ধনে!
এমনি সমস্ত বিশ্ব প্রলয়ে সৃজনে
জ্বলিছে নিবিছে, যেন খদ্যোতের জ্যোতি!
কখনো বা ভাবময়, কখনো মুরতি।


রজনী গভীর হল, দীপ নিবে আসে;
পর সুদূর পায়ে পশ্চিম আকাশে

কখন্ যে সায়াহ্নের শেষ স্বর্ণ-রেখা
মিলাইয়া গেছে, সপ্তর্ষি দিয়েছে দেখা
তিমির গগনে, শেষ ঘট পূর্ণ করে’
কখন্ বালিকা বধূ’ চলে গেছে ঘরে,—
হেরি’ কৃষ্ণপক্ষ রাত্রি একাদশী তিথি
দীর্ঘপথ শূন্যক্ষেত্র হয়েছে অতিথি
গ্রামে গৃহস্থের ঘরে পান্থ পরবাসী,—
কখন্ গিয়েছে থেমে কলরব রাশি
মাঠপারে কৃষি-পল্লি হতে, নদীতীরে
বৃদ্ধ কৃষাণের জীর্ণ নিভৃত কুটীরে
কখন্ জ্বলিয়াছিল সন্ধ্যা-দীপ খানি,
কখন্ নিভিয়া গেছে—কিছুই না জানি!


কি কথা বলিতেছিনু, কি জানি, প্রেয়সি,
অর্দ্ধ-অচেতন ভাবে মনোমাঝে পশি’
স্বপ্নমুগ্ধ মত! কেহ শুনেছিলে সে কি,
কিছু বুঝেছিলে প্রিয়ে, কোথাও আছে কি
কোন অর্থ তার? সব কথা গেছি ভুলে,
শুধু এই নিদ্রাপূর্ণ নিশীথের কুলে
অন্তরের অন্তহীন অশ্রু-পারাবার
উদ্বেলিয়া উঠিয়াছে হৃদয়ে আমার
গম্ভীর নিস্বনে!

এস সুপ্তি, এস শান্তি,
এস প্রিয়ে, মুগ্ধ মৌন সকরুণ কান্তি,
বক্ষে মোরে লহ টানি,—শোয়াও যতনে
মরণ-সুন্নিগ্ধ শুত্র বিস্মৃতি শয়নে!", রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AE%E0%A6%BE%E0%A6%A8%E0%A6%B8-%E0%A6%B8%E0%A7%81%E0%A6%A8%E0%A7%8D%E0%A6%A6%E0%A6%B0%E0%A7%80,,,
অনাদৃত,"তখন তরুণ রবি প্রভাতকালে

আনিছে উষার পূজা সোনার থালে।

     সীমাহীন নীল জল

     করিতেছে থলথল্‌,

     রাঙা রেখা জ্বলজ্বল্‌

          কিরণমালে।

তখন উঠিছে রবি গগনভালে।

গাঁথিতেছিলাম জাল বসিয়া তীরে।

বারেক অতল-পানে চাহিনু ধীরে–

     শুনিনু কাহার বাণী

     পরান লইল টানি,

     যতনে সে জালখানি

          তুলিয়া শিরে

ঘুরায়ে ফেলিয়া দিনু সুদূর নীরে।

নাহি জানি কত কী যে উঠিল জালে।

কোনোটা হাসির মতো কিরণ ঢালে,

     কোনোটা বা টলটল্‌

     কঠিন নয়নজল,

     কোনোটা শরম-ছল

          বধূর গালে–

সেদিন সাগরতীরে প্রভাতকালে।

বেলা বেড়ে ওঠে, রবি ছাড়ি পুরবে

গগনের মাঝখানে ওঠে গরবে।

     ক্ষুধাতৃষ্ণা সব ভুলি

     জাল ফেলে টেনে তুলি–

     উঠিল গোধূলি-ধূলি

          ধূসর নভে,

লয়ে দিবসের ভার ফিরিনু ঘরে,

তখন উঠিছে চাঁদ আকাশ-‘পরে।

     গ্রামপথে নাহি লোক,

     পড়ে আছে ছায়ালোক,

     মুদে আসে দুটি চোখ

          স্বপনভরে ;

ডাকিছে বিরহী পাখি কাতর স্বরে।

সে তখন গৃহকাজ সমাধা করি

কাননে বসিয়া ছিল মালাটি পরি।

     কুসুম একটি দুটি

     তরু হতে পড়ে টুটি,

     সে করিছে কুটিকুটি

          নখেতে ধরি;

আলসে আপন মনে সময় হরি।

বারেক আগিয়ে যাই, বারেক পিছু।

কাছে গিয়ে দাঁড়ালেম, নয়ন নিচু।

     যা ছিল চরণে রেখে

     ভূমিতল দিনু ঢেকে,

     সে কহিল দেখে দেখে,

            “চিনি নে কিছু।’–

শুনি রহিলাম শির করিয়া নিচু।

ভাবিলাম, সারাদিন সারাটি বেলা

বসে বসে করিয়াছি কী ছেলেখেলা!

     না জানি কী মোহে ভুলে

     গেনু অকূলের কূলে,

     ঝাঁপ দিনু কুতূহলে–

            আনিনু মেলা

অজানা সাগর হতে অজানা ঢেলা।

যুঝি নাই, খুঁজি নাই হাটের মাঝে–

এমন হেলার ধন দেওয়া কি সাজে!

     কোনো দুখ নাহি যার

     কোনো তৃষা বাসনার

     এ-সব লাগিবে তার

            কিসের কাজে!

কুড়ায়ে লইনু পুন মনের লাজে।

সারাটি রজনী বসি দুয়ারদেশে

একে একে ফেলে দিনু পথের শেষে।

     সুখহীন ধনহীন

     চলে গেনু উদাসীন–

     প্রভাতে পরের দিন

            পথিকে এসে

সব তুলে নিয়ে গেল আপন দেশে।",রবীন্দ্রনাথ ঠাকুর,মাত্রাবৃত্ত,https://amarrabindranath.com/bn/%E0%A6%85%E0%A6%A8%E0%A6%BE%E0%A6%A6%E0%A7%83%E0%A6%A4/,,,
নদীপথে ,"গগন ঢাকা ঘন মেঘে,
পবন বহে খর বেগে।
অশনি ঝনঝন
ধ্বনিছে ঘন ঘন,
নদীতে ঢেউ উঠে জেগে।
পবন বহে খর বেগে।
তীরেতে তরুরাজি দোলে
আকুল মর্মর-রোলে।
চিকুর চিকিমিকে
চকিয়া দিকে দিকে
তিমির চিরি যায় চলে।
তীরেতে তরুরাজি দোলে।
ঝরিছে বাদলের ধারা
বিরাম-বিশ্রামহারা।
বারেক থেমে আসে,
দ্বিগুণ উচ্ছ্বাসে
আবার পাগলের পারা
ঝরিছে বাদলের ধারা।
মেঘেতে পথরেখা লীন,
প্রহর তাই গতিহীন।
গগন-পানে চাই,
জানিতে নাহি পাই
গেছে কি নাহি গেছে দিন;
প্রহর তাই গতিহীন।
তীরেতে বাঁধিয়াছি তরী,
রয়েছি সারা দিন ধরি।
এখনো পথ নাকি
অনেক আছে বাকি,
আসিছে ঘোর বিভাবরী।
তীরেতে বাঁধিয়াছি তরী।
বসিয়া তরণীর কোণে
একেলা ভাবি মনে মনে–
মেঝেতে শেজ পাতি
সে আজি জাগে রাতি,
নিদ্রা নাহি দুনয়নে।
বসিয়া ভাবি মনে মনে।
মেঘের ডাক শুনে কাঁপে,
হৃদয় দুই হাতে চাপে।
আকাশ-পানে চায়,
ভরসা নাহি পায়,
তরাসে সারা নিশি যাপে,
মেঘের ডাক শুনে কাঁপে।
কভু বা বায়ুবেগভরে
দুয়ার ঝনঝনি পড়ে।
প্রদীপ নিবে আসে,
ছায়াটি কাঁপে ত্রাসে,
নয়নে আঁখিজল ঝরে,
বক্ষ কাঁপে থরথরে।
চকিত আঁখি দুটি তার
মনে আসিছে বার বার।
বাহিরে মহা ঝড়,
বজ্র কড়মড়,
আকাশ করে হাহাকার।
মনে পড়িছে আঁখি তার।
গগন ঢাকা ঘন মেঘে,
পবন বহে খর বেগে।
অশনি ঝনঝন
ধ্বনিছে ঘন ঘন,
নদীতে ঢেউ উঠে জেগে।
পবন বহে আজি বেগে।",রবীন্দ্রনাথ ঠাকুর,মাত্রাবৃত্ত,http://kobita.banglakosh.com/archives/427.html,,,
দেউল,"রচিয়াছিনু দেউল একখানি
অনেক দিনে অনেক দুখ মানি’।
রাখি নি তার জানালা দ্বার,
সকল দিক অন্ধকার,
ভূধর হ’তে পাষাণ ভার
যতনে বহি’ আনি’
রচিয়াছিনু দেউল একখানি।

দেবতাটিরে বসায়ে মাঝখানে
ছিলাম চেয়ে তাহারি মুখপানে।
বাহিরে ফেলি এ ত্রিভুবন
ভুলিয়া গিয়া বিশ্বজন
ধেয়ান তারি অনুক্ষণ
করেছি এক প্রাণে,
দেবতাটিরে বসায়ে মাঝখানে।

যাপন করি অন্তহীন রাতি
জ্বালায়ে শত গন্ধময় বাতি।
কনক-মণি-পাত্রপুটে,
সুরভি ধূপ-ধুম্র উঠে,
গুরু অগুরু-গন্ধ ছুটে,
পরাণ উঠে মাতি’।
যাপন করি অন্তহীন রাতি।

নিদ্রাহীন বসিয়া এক চিতে
চিত্র কত এঁকেছি চারি ভিতে।
স্বল্প সম চমৎকার
কোথাও নাহি উপমা তার,
কত বরণ, কত আকার
কে পারে বরণিতে,
চিত্র যত এঁকেছি চারি ভিতে!


স্তম্ভগুলি জড়ায়ে শত পাকে
নাগবালিকা গ্রীবা তুলিয়া থাকে।
উপরে ঘিরি চারিটি ধার
দৈত্যগুলি বিকটাকার,
পাষাণময় ছাদের ভার
মাথায় ধরি রাখে।
নাগবালিকা গ্রীবা তুলিয়া থাকে।


সৃষ্টিছাড়া সৃজন কত মত!
পক্ষীরাজ উড়িছে শত শত।
ফুলের মত লতার মাঝে
নারীর মুখ বিকশি রাজে,
প্রণয়ভরা বিনয়ে লাজে
নয়ন করি’ নত,
সৃষ্টিছাড়া সৃজন কত মত।

ধ্বনিত এই ধরার মাঝখানে
শুধু এ গৃহ শব্দ নাহি জানে।
ব্যাঘ্রাজিন আসন পাতি’
বিবিধরূপ ছন্দ গাঁথি’
মন্ত্র পড়ি দিবস রাতি
গুঞ্জরিত তানে,
শব্দহীন গৃহের মাঝখানে।


এমন করে গিয়েছে কত দিন
জানি নে কিছু আছি আপন-লীন।
চিত্ত মোর নিমেষ-হত
উৰ্দ্ধমুখী শিখার মত,
শরীর খানি মূর্চ্ছাহত
ভাবের তাপে ক্ষীণ।
এমন করে গিয়েছে কত দিন।


একদা এক বিষম ঘোর স্বরে
বজ্র আসি পড়িল মোর ঘরে।
বেদনা এক তীক্ষ্ণতম
পশিল গিয়ে হৃদয়ে মম
অগ্নিময় সর্প সম
কাটিল অন্তরে।
বজ্র আসি পড়িল মোর ঘরে।

পাষাণরাশি সহসা গেল টুটি’,
গৃহের মাঝে দিবস উঠে ফুটি।
নীরব ধ্যান করিয়া চুর
কঠিন বাঁধ করিয়া দূর
সংসারের অশেষ সুর
ভিতরে এল ছুটি’,
পাষাণরাশি সহসা গেল টুটি’।


দেবতাপানে চাহিমু একবার,
আলোক আসি পড়েছে মুখে তাঁর।
নূতন এক মহিমারাশি
ললাটে তাঁর উঠেছে ভাসি’,
জাগিছে এক প্রসাদ হাসি
অধর চারিধার।
দেবতাপানে চাহিনু একবার।


সরমে দীপ মলিন একেবারে
লুকাতে চাহে চির অন্ধকারে।
শিকলে বাঁধা স্বপ্নমত
ভিত্তি-আঁকা চিত্র যত
আলোক দেখি লজ্জাহত
পালাতে নাহি পারে,
সরমে দীপ মলিন একেবারে।

যে গান আমি নারিনু রচিবারে
সে গান আজি উঠিল চারিধারে।
আমার দীপ জ্বালিল রবি,
প্রকৃতি আসি আঁকিল ছবি,
গাঁথিল গান শতেক কবি
কতই ছন্দ হারে,
কি গান আজি উঠিল চারিধারে!


দেউলে মোর দুয়ার গেল খুলি’,
ভিতরে আর বাহিরে কোলাকুলি,
দেবের কর-পরশ লাগি’,
দেবতা মোর উঠিল জাগি’
বন্দী নিশি গেল সে ভাগি’
আঁধার পাখা তুলি’।
দেউলে মোর দুয়ার গেল খুলি’।",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%A6%E0%A7%87%E0%A6%89%E0%A6%B2,,,
বিশ্বনৃত্য,"বিপুল গভীর মধুর মন্দ্রে
কে বাজাবে সেই বাজনা!
উঠিবে চিত্ত করিয়া নৃত্য
বিস্মৃত হবে আপনা।
টুটিবে বন্ধ, মহা আনন্দ,
নব সঙ্গীতে নূতন ছন্দ,
হৃদয় সাগরে পূর্ণচন্দ্র
জাগাবে নবীন বাসনা।


সঘন অশ্রুমগন হাস্য
জাগিবে তাহার বদনে।
প্রভাত-অরুণ-কিরণ-রশ্মি
ফুটিবে তাহার নয়নে।
দক্ষিণ করে ধরিয়া যন্ত্র
ঝনন-রণন স্বর্ণ তন্ত্র,
কাঁপিয়া উঠিবে মোহন মন্ত্র
নির্ম্মল নীল গগনে।

হাহা করি সবে উচ্ছল রবে
চঞ্চল কলকলিয়া,
চৌদিক হতে উন্মাদ স্রোতে
আসিবে তৃর্ণ চলিয়া।
ছুটিবে সঙ্গে মহা তরঙ্গে
ঘিরিয়া তাঁহারে হরষ রঙ্গে
বিঘ্নতরণ চরণ ভঙ্গে
পথকণ্টক দলিয়া।


দ্যুলোক চাহিয়া সে লোকসিন্ধু
বন্ধনপাশ নাশিবে,
অসীম পুলকে বিশ্ব-ভূলোকে
অঙ্কে তুলিয়া হাসিবে।
উর্ম্মি-লীলায় সূর্য্য কিরণ
ঠিকরি উঠিবে হিরণ বরণ,
বিঘ্ন বিপদ দুঃখ মরণ
ফেনের মতন ভাসিবে।


ওগো কে বাজায় (বুঝি শুনা যায়!)
মহা রহস্যে রসিয়া
চিরকাল ধরে’ গম্ভীর স্বরে
অম্বরপরে বসিয়া!

গ্রহমণ্ডল হয়েছে পাগল,
ফিরিছে নাচিয়া চিরচঞ্চল,
গগনে গগনে জ্যোতি অঞ্চল,
পড়িছে খসিয়া খসিয়া।


ওগো কে বাজায় (কে শুনিতে পায়!)
না জানি কি মহা রাগিণী।
দুলিয়া ফুলিয়া নাচিছে সিন্ধু
সহস্রশির নাগিনী।
ঘন অরণ্য আনন্দে দুলে,
অনন্ত নভে শত বাহু তুলে,
কি গাহিতে গিয়ে কথা যায় ভুলে’,
মর্ম্মরে দিন যামিনী!


নির্ঝ‌র ঝরে উচ্ছ্বাস ভরে
বন্ধুর শিলা-সরণে।
ছন্দে ছন্দে সুন্দর গতি
পাষাণ হৃদয় হরণে!
কোমল কণ্ঠে কুলু কুলু সুর,
ফুটে অবিরল তরল মধুর,
সদা-শিঞ্জিত মাণিক নূপুর
বাঁধা চঞ্চল চরণে!

নাচে ছয় ঋতু না মানে বিরাম,
বাহুতে বাহুতে ধনিয়া।
শ্যামল, স্বর্ণ, বিবিধ বর্ণ,
নব সব বাস পরিয়া।
চরণ ফেলিতে কত বনফুল
ফুটে ফুটে টুটে হইয়া আকুল,
উঠে ধরণীর হৃদয় বিপুল
হাসি ক্রন্দনে ভরিয়া!


পশু বিহঙ্গ কীট পতঙ্গ
জীবনের ধারা ছুটিছে।
কি মহা খেলায় মরণ-বেলায়
তরঙ্গ তার টুটিছে!
কোনখানে আলো কোনখানে ছায়া,
জেগে জেগে ওঠে নব নব কায়া,
চেতনা পূর্ণ অদ্ভুত মায়া
বুদ্বুদ সম ফুটিছে।


ওই কে বাজায় দিবস নিশায়
বসি অন্তর আসনে
কালের যন্ত্রে বিচিত্র সুর,
কেহ শোনে কেহ না শোনে!

অর্থ কি তার ভাবিয়া না পাই,
কত গুণী জ্ঞানী চিন্তিছে তাই,
মহান্ মানব-মানস সদাই
উঠে পড়ে তারি শাসনে!


শুধু হেথা কেন আনন্দ নাই,
কেন আছে সবে নীরবে?
তারকা না দেখি পশ্চিমাকাশে,
প্রভাত না দেখি পূরবে।
শুধু চারিদিকে প্রাচীন পাষাণ
জগৎ-ব্যাপ্ত সমাধি সমান
গ্রাসিয়া রেখেছে অযুত পরাণ,
রয়েছে অটল গরবে।


সংসার-স্রোত জাহ্নবী সম
বহু দূরে গেছে সরিয়া।
এ শুধু ঊষর বালুকাধূসর
মরুরূপে আছে মরিয়া।

নাহি কোন গতি, নাহি কোন গান,
নাহি কোন কাজ, নাহি কোন প্রাণ,
বসে আছে এক মহা নির্ব্বাণ
আঁধার মুকুট পরিয়া!


হৃদয় আমার ক্রন্দন করে
মানব-হৃদয়ে মিশিতে।
নিখিলের সাথে মহা রাজপথে
চলিতে দিবস নিশীথে।
আজন্মকাল পড়ে আছি মৃত,
জড়তার মাঝে হয়ে পরাজিত,
একটি বিন্দু জীবন অমৃত
কে গো দিবে এই তৃষিতে।


জগৎমাতানো সঙ্গীত তানে
কে দিবে এদের নাচারে!
জগতের প্রাণ করাইয়া পান
কে দিবে এদের বাঁচায়ে!
ছিঁড়িয়া ফেলিবে জাতিজালপাশ,
মুক্ত হৃদয়ে লাগিবে বাতাস,
ঘুচায়ে ফেলিয়া মিথ্যা তরাস
ভাঙ্গিবে জীর্ণ খাঁচা এ!

বিপুল গভীর মধুর মন্দ্রে
বাজুক্‌ বিশ্ব বাজনা!
উঠুক্‌ চিত্ত করিয়া নৃত্য
বিস্মৃত হয়ে আপনা!
টুটুক্‌ বন্ধ, মহা আনন্দ!
নব সঙ্গীতে নূতন ছন্দ!
হৃদয় সাগরে পূর্ণচন্দ্র
জাগাক্‌ নবীন বাসনা!", রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AC%E0%A6%BF%E0%A6%B6%E0%A7%8D%E0%A6%AC%E0%A6%A8%E0%A7%83%E0%A6%A4%E0%A7%8D%E0%A6%AF,,,
দুর্বোধ,"তুমি মোরে পার না বুঝিতে?
       প্রশান্ত বিষাদভরে
       দুটি আঁখি প্রশ্ন ক'রে
     অর্থ মোর চাহিছে খুঁজিতে,
চন্দ্রমা যেমন ভাবে স্থিরনতমুখে
      চেয়ে দেখে সমুদ্রের বুকে।
        কিছু আমি করি নি গোপন।
           যাহা আছে সব আছে
           তোমার আঁখির কাছে
        প্রসারিত অবারিত মন।
  দিয়েছি সমস্ত মোর করিতে ধারণা,
        তাই মোরে বুঝিতে পার না?
        এ যদি হইত শুধু মণি,
           শত খণ্ড করি তারে
           সযত্নে বিবিধাকারে
        একটি একটি করি গণি
  একখানি সূত্রে গাঁথি একখানি হার
        পরাতেম গলায় তোমার।
        এ যদি হইত শুধু ফুল,
           সুগোল সুন্দর ছোটো,
           উষালোকে ফোটো-ফোটো,
        বসন্তের পবনে দোদুল,
  বৃন্ত হতে সযতনে আনিতাম তুলে--
        পরায়ে দিতেম কালো চুলে।
এ যে সখী, সমস্ত হৃদয়।
           কোথা জল, কোথা কূল,
           দিক হয়ে যায় ভুল,
        অন্তহীন রহস্যনিলয়।
   এ রাজ্যের আদি অন্ত নাহি জান রানী--
        এ তবু তোমার রাজধানী।
     কী তোমারে চাহি বুঝাইতে?
           গভীর হৃদয়-মাঝে
           নাহি জানি কী যে বাজে
        নিশিদিন নীরব সংগীতে--
   শব্দহীন স্তব্ধতায় ব্যাপিয়া গগন
        রজনীর ধ্বনির মতন।
        এ যদি হইত শুধু সুখ,
           কেবল একটি হাসি
           অধরের প্রান্তে আসি
        আনন্দ করিত জাগরূক।
   মুহূর্তে বুঝিয়া নিতে হৃদয়বারতা,
        বলিতে হত না কোনো কথা।
        এ যদি হইত শুধু দুখ,
           দুটি বিন্দু অশ্রুজল
           দুই চক্ষে ছলছল,
        বিষণ্ণ অধর, ম্লান মুখ,
   প্রত্যক্ষ দেখিতে পেতে অন্তরের ব্যথা,
        নীরবে প্রকাশ হত কথা।
এ যে সখী, হৃদয়ের প্রেম,
        সুখদুঃখবেদনার
        আদি অন্ত নাহি যার--
     চিরদৈন্য  চিরপূর্ণ হেম।
নব নব ব্যাকুলতা জাগে দিবারাতে,
     তাই আমি না পারি বুঝাতে।
     নাই বা বুঝিলে তুমি মোরে!
        চিরকাল চোখে চোখে
        নূতন নূতনালোকে
     পাঠ করো রাত্রি দিন ধরে।
বুঝা যায় আধো প্রেম, আধখানা মন--
     সমস্ত কে বুঝেছে কখন?",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1073,,,
হৃদয়-যমুনা,"যদি ভরিয়া লইবে কুম্ভ, এস ওগো এস, মোর
হৃদয়-নীরে!
তলতল ছলছল
কাঁদিবে গভীর জল
ওই দুটি সুকোমল
চরণ ঘিরে।
আজি বর্ষা গাঢ়তম;
নিবিড় কুন্তল সম
মেঘ নামিয়াছে মম
দুইটি তীরে।
ওই যে শবদ চিনি,
নুপুর রিনিকিঝিনি,
কে গো তুমি একাকিনী
আসিছ ধীরে!
যদি ভরিয়া লইবে কুন্ত, এস ওগো এস, মোর
হৃদয়-নীরে!

যদি কলস ভাসায়ে জলে বসিয়া থাকিতে চাও
আপনা ভুলে;
হেথা শ্যাম দূর্ব্বাদল,
নবনীল নভস্তল,
বিকশিত বনস্থল
বিকচ ফুলে।

দুটি কালো আঁখি দিয়া
মন যাবে বাহিরিয়া,
অঞ্চল খসিয়া গিয়া
পড়িবে খুলে,
চাহিয়া বঞ্জুল বনে
কি জানি পড়িবে মনে,
বসি কুঞ্জে তৃণাসনে
শ্যামল কূলে।
যদি কলস ভাসায়ে জলে বসিয়া থাকিতে চাও
আপনা ভুলে!


যদি গাহন করিতে চাহ, এস নেমে এস, হেথা
গহন-তলে!
নীলাম্বরে কিবা কাজ,
তীরে ফেলে এস আজ,
ঢেকে দিবে সব লাজ
সুনীল জলে।
সোহাগ-তরঙ্গরাশি
অঙ্গখানি দিবে গ্রাসি’,
উচ্ছ্বসি পড়িবে আসি’
ঊরসে গলে।
ঘুরে ফিরে চারিপাশে
কভু কাঁদে কভু হাসে,

কুলুকুলু কলভাষে
কত কি ছলে!
যদি গাহন করিতে চাহ, এস নেমে এস হেথা
গহন-তলে!

যদি মরণ লভিতে চাও, এস তবে ঝাঁপ দাও
সলিল মাঝে!
স্নিগ্ধ, শান্ত, সুগভীর,
নাহি তল, নাহি তীর,
মৃত্যুসম নীল নীর
স্থির বিরাজে!
নাহি রাত্রি, দিনমান,
আদি অন্ত পরিমাণ,
সে অতলে গীত গান
কিছু না বাজে।
যাও সব যাও ভুলে,
নিখিল বন্ধন খুলে
ফেলে দিয়ে এস কূলে
সকল কাজে!
যদি মরণ লভিতে চাও, এস তবে ঝাঁপ দাও
সলিল মাঝে!",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%B9%E0%A7%83%E0%A6%A6%E0%A6%AF%E0%A6%BC-%E0%A6%AF%E0%A6%AE%E0%A7%81%E0%A6%A8%E0%A6%BE,,,
ভরা ভাদরে,"নদী ভরা কূলে কূলে, ক্ষেতে ভরা ধান।
আমি ভাবিতেছি বসে কি গাহিব গান!
কেতকী জলের ধারে
ফুটিয়াছে ঝোপে ঝাড়ে,
নিরাকুল ফুলভারে
বকুল বাগান।
কানায় কানায় পূর্ণ আমার পরাণ।

ঝিলিমিলি করে পাতা, ঝিকিমিকি আলো।
আমি ভাবিতেছি কার আঁখি দুটি কালো!
কদম্বগাছের সার,
চিকন পল্লবে তার
গন্ধে ভরা অন্ধকার
হয়েছে যোরালো।
কারে বলিবারে চাহি কারে বাসি ভালো!

অম্লান-উজ্জ্বল দিন, বৃষ্টি অবসান।
আমি ভাবিতেছি আজি কি করিব দান!
মেঘখণ্ড থরে থরে
উদাস বাতাস ভরে
নানা ঠাঁই ঘুরে’ মরে
হতাশ সমান।
সাধ যায় আপনারে করি শত খান্।

দিবস অবশ যেন হয়েছে আলসে।
আমি ভাবি আর কেহ কি ভাবিছে বসে’!
তরুশাখে হেলাফেলা
কামিনী ফুলের মেলা,
থেকে থেকে সারাবেলা
পড়ে খসে’ খসে’।
কি বাঁশি বাজিছে সদা প্রভাতে প্রদোষে!

পাখীর প্রমোদগানে পূর্ণ বনস্থল।
আমি ভাবিতেছি চোখে কেন আসে জল!
দোয়েল দুলায়ে শাখা
গাহিছে অমৃতমাখা,
নিভৃত পাতায় ঢাকা
কপোত যুগল।
আমারে সকলে মিলে করেছে বিকল!

",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AD%E0%A6%B0%E0%A6%BE_%E0%A6%AD%E0%A6%BE%E0%A6%A6%E0%A6%B0%E0%A7%87,,,
প্রত্যাখ্যান,"অমন দীননয়নে তুমি
      চেয়ো না।
অমন সুধা করুণ সুরে
      গেয়ো না।
সকালবেলা সকল কাজে
আসিতে যেতে পথের মাঝে
আমারি এই আঙিনা দিয়ে
      যেয়ো না।
অমন দীননয়নে তুমি
      চেয়ো না।
মনের কথা রেখেছি মনে
      যতনে,
ফিরিছ মিছে মাগিয়া সেই
      রতনে।
তুচ্ছ অতি, কিছু সে নয়,
দু চারি ফোঁটা অশ্রু ময়
একটি শুধু শোণিত-রাঙা
      বেদনা।
অমন দীননয়নে তুমি
      চেয়ো না।
কাহার আশে দুয়ারে কর
      হানিছ?
না জানি তুমি কী মোরে মনে
      মানিছ!
রয়েছি হেথা লুকাতে লাজ,
নাহিকো মোর রানীর সাজ,
পরিয়া আছি জীর্ণচীর
      বাসনা।
অমন দীননয়নে তুমি
      চেয়ো না।
কী ধন তুমি এনেছ ভরি
      দু হাতে।
অমন করি যেয়ো না ফেলি
      ধুলাতে।
এ ঋণ যদি শুধিতে চাই
কী আছে হেন, কোথায় পাই--
জনম-তরে বিকাতে হবে
      আপনা।
অমন দীননয়নে তুমি
      চেয়ো না।
ভেবেছি মনে, ঘরের কোণে
      রহিব।
গোপন দুখ আপন বুকে
      বহিব।
কিসের লাগি করিব আশা,
বলিতে চাহি, নাহিকো ভাষা--
রয়েছে সাধ, না জানি তার
      সাধনা।
অমন দীননয়নে তুমি
      চেয়ো না।
যে-সুর তুমি ভরেছ তব
      বাঁশিতে
উহার সাথে আমি কি পারি
          গাহিতে?
গাহিতে গেলে ভাঙিয়া গান
উছলি উঠে সকল প্রাণ,
না মানে রোধ অতি অবোধ
           রোদনা।
অমন দীননয়নে তুমি
            চেয়ো না।
এসেছ তুমি গলায় মালা
         ধরিয়া--
নবীন বেশ, শোভন ভূষা
         পরিয়া।
হেথায় কোথা কনক-থালা,
কোথায় ফুল, কোথায় মালা--
বাসরসেবা করিবে কে বা
         রচনা?
অমন দীননয়নে তুমি
         চেয়ো না।
ভুলিয়া পথ এসেছ, সখা,
         এ ঘরে।
অন্ধকারে মালা-বদল
          কে করে!
সন্ধ্যা হতে কঠিন ভুঁয়ে
একাকী আমি রয়েছি শুয়ে,
নিবায়ে দীপ জীবননিশি
         যাপনা!
অমন দীননয়নে আর
         চেয়ো না।",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1078/%E0%A6%AA%E0%A7%8D%E0%A6%B0%E0%A6%A4%E0%A7%8D%E0%A6%AF%E0%A6%BE%E0%A6%96%E0%A7%8D%E0%A6%AF%E0%A6%BE%E0%A6%A8-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5%20%E0%A6%A0%E0%A6%BE%E0%A6%95%E0%A7%81%E0%A6%B0,,,
পল্লী - বর্ষা,"আজিকের রোদ ঘুমায়ে পড়িয়া ঘোলাট-মেঘের আড়ে,

কেয়া-বন পথে স্বপন বুনিছে ছল ছল জল-ধারে।

কাহার ঝিয়ারী কদম্ব-শাখে নিঝ্ঝুম নিরালায়,

ছোট ছোট রেণু খুলিয়া দেখিছে অস্ফুট কলিকায়!

বাদলের জলে নাহিয়া সে মেয়ে হেসে কুটি কুটি হয়,

সে হাসি তাহার অধর নিঙাড়ি লুটাইছে বনময়।

কাননের পথে লহর খেলিছে অবিরাম জল-ধারা

তারি স্রোতে আজি শুকনো পাতারা ছুটিয়াছে ঘরছাড়া!

হিজলের বন ফুলের আখরে লিখিয়া রঙিন চিঠি,

নিরালা বাদলে ভাসায়ে দিয়েছে না জানি সে কোন দিঠি!

চিঠির উপরে চিঠি ভেসে যায় জনহীন বন বাটে,

না জানি তাহারা ভিড়িবে যাইয়া কার কেয়া-বন ঘাটে!

কোন্ সে বিরল বুনো ঝাউ শাখে বুনিয়া গোলাপী শাড়ী, -

হয়ত আজিও চেয়ে আছে পথে কানন-কুমার তারি!

দিকে দিগেনে- যতদূর চাহি, পাংশু মেঘের জাল

পায়ে জড়াইয়া পথে দাঁড়ায়েছে আজিকার মহাকাল।



গাঁয়ের চাষীরা মিলিয়াছে আসি মোড়লের দলিজায়, -

গল্পের গানে কি জাগাইতে চাহে আজিকার দিনটায়!

কেউ বসে বসে বাখারী চাঁচিছে, কেউ পাকাইছে রসি,

কেউবা নতুন দোয়াড়ীর গায়ে চাঁকা বাঁধে কসি কসি।

কেউ তুলিতেছে বাঁশের লাঠিতে সুন্দর করে ফুল

কেউবা গড়িছে সারিন্দা এক কাঠ কেটে নির্ভুল।

মাঝখানে বসে গাঁয়ের বৃদ্ধ, করুণ ভাটীর সুরে,

আমীর সাধুর কাহিনী কহিছে সারাটি দলিজা জুড়ে।



লাঠির উপরে, ফুলের উপরে আঁকা হইতেছে ফুল,

কঠিন কাঠ সে সারিন্দা হয়ে বাজিতেছে নির্ভুল।

তারি সাথে সাথে গল্প চলেছে- আমীর সাধুর নাও,

বহুদেশ ঘুরে আজিকে আবার ফিরিয়াছে নিজ গাঁও।

ডাব্বা হুঁকাও চলিয়াছে ছুটি এর হতে ওর হাতে,

নানান রকম রসি বুনানও হইতেছে তার সাথে।

বাহিরে নাচিছে ঝর ঝর জল, গুরু গুরু মেঘ ডাকে,

এ সবের মাঝে রূপ-কথা যেন আর রূপকথা আঁকে!

যেন ও বৃদ্ধ, গাঁয়ের চাষীরা, আর ওই রূপ-কথা,

বাদলের সাথে মিশিয়া গড়িছে আরেক কল্প-লতা।



বউদের আজ কোনো কাজ নাই, বেড়ায় বাঁধিয়া রসি,

সমুদ্রকলি শিকা বুনাইয়া নীরবে দেখিছে বসি।

কেউবা রঙিন কাঁথায় মেলিয়া বুকের স্বপনখানি,

তারে ভাষা দেয় দীঘল সূতার মায়াবী নকসা টানি।

বৈদেশী কোন্ বন্ধুর লাগি মন তার কেঁদে ফেরে,

মিঠে-সুরি-গান কাঁপিয়ে রঙিন ঠোঁটের বাঁধন ছেঁড়ে।



আজিকে বাহিরে শুধু ক্রন্দন ছল ছল জলধারে,

বেণু-বনে বায়ু নাড়ে এলোকেশ, মন যেন চায় কারে

",জসীমউদ্দিন ,মাত্রাবৃত্ত,https://banglarkobita.com/poem/famous/777,,,
ঘোড়সওয়ার ,"জনসমুদ্রে জেগেছে জোয়ার,

হৃদয়ে আমার চড়া।

চোরাবালি আমি দূরদিগন্তে ডাকি –

কোথায় ঘোড়স‌ওয়ার ?

দীপ্ত বিশ্ববিজয়ী। বর্শা তোলো।

কেন ভয় ? কেন বীরের ভরসা ভোলো ?

নয়নে ঘনায় বারে-বারে ওঠাপড়া ?

চোরাবালি আমি দূরদিগন্তে ডাকি ?

হৃদয়ে আমার চড়া ?

অঙ্গে রাখি না কারোই অঙ্গীকার ?

চাঁদের আলোয় চাঁচর বালির চড়া।

এখানে কখনো বাসর হয় না গড়া ?

মৃগতৃষ্ণিকা দূরদিগন্তে ডাকি ?

আত্মাহুতি কি চিরকাল থাকে বাকি ?

জনসমুদ্রে উন্মথি কোলাহল

ললাটে তিলক টানো।

সাগরের শিরে উদ্বেল নোনাজল,

হৃদয়ে আধির চড়া।

চোরাবালি ডাকি দূরদিগন্তে

কোথায় পুরুষকার ?

হে প্রিয় আমার, প্রিয়তম মোর।

আয়োজন কাঁপে কামনার ঘোর,

অঙ্গে আমার দেবে না অঙ্গীকার ?

হালকা হাওয়ায় বল্লম উঁচু ধরো।

সাত সমুদ্র চৌদ্দ নদীর পার

হালকা হাওয়ায় হৃদয় দু-হাতে ভরো,

হঠকারিতায় ভেঙে দাও ভীরু দ্বার।

পাহাড় এখানে হালকা হাওয়ায় বোনে

হিমশিলাপাত ঝঞ্ঝার আশা মনে।

আমার কামনা ছায়ামূর্তির বেশে

পায়ে-পায়ে চলে তোমার শরীর ঘেঁষে

কাঁপে তনুবায়ু কামনায় থরো থরো।

কামনার টানে সংহত গ্লেসিআর।

হালকা হাওয়ায় হৃদয় আমার ধরো,

হে-দূর দেশের বিশ্বজয়ী দীপ্ত ঘোড়স‌ওয়ার।

সূর্য তোমার ললাটে তিলক হানে

নিশ্বাস কেন বহিতেও ভয় মানে।

তুরঙ্গ তব বৈতরণীর পার।

পায়ে-পায়ে চলে তোমার শরীর ঘেঁষে

আমার কামনা প্রেতচ্ছায়ার বেশে।

চেয়ে দেখো ঐ পিতৃলোকের দ্বার।

জনসমুদ্রে নেমেছে জোয়ার-

মেরুচূড়া জনহীন-

হালকা হাওয়ায় কেটে গেছে কবে

লোকনিন্দার দিন।

হে প্রিয় আমার, প্রিয়তম মোর

আয়োজন কাঁপে কামনার ঘোর।

কোথায় পুরুষকার ?

অঙ্গে আমার দেবো না অঙ্গীকার ?

",বিষ্ণু দে,মাত্রাবৃত্ত,https://amarbangladotacademy.wordpress.com/2020/11/13/bishnu-deyer-kobita/,,,
শাশ্বতী ,"শ্রান্ত বরষা, অবেলার অবসরে,

প্রাঙ্গণে মেলে দিয়েছে শ্যামল কায়া ;

স্বর্ণ সুযোগে লুকাচুরি-খেলা করে

গগনে-গগনে পলাতক আলো-ছায়া।

আগত শরৎ অগোচর প্রতিবেশে ;

হানে মৃদঙ্গ বাতাসে প্রতিধ্বনি :

মূক প্রতীক্ষা সমাপ্ত অবশেষে,

মাঠে, ঘাটে, বাটে আরব্ধ আগমনী।

কুহেলীকলুষ, দীর্ঘ দিনের সীমা

এখনই হারাবে কৌমুদীজাগরে যে ;

বিরহবিজন ধৈর্যের ধূসরিমা

রঞ্জিত হবে দলিত শেফালি শেজে।

মিলনোত্সবে সেও তো পড়েনি বাকী,

নবান্নে তার আসন রয়েছে পাতা :

পশ্চাতে চায় আমারই উদাস আঁখি ;

একবেণী হিয়া ছাড়ে না মলিন কাঁথা।



একদা এমনই বাদলশেষের রাতে—

মনে হয় যেন শত জনমের আগে—

সে এসে সহসা হাত রেখেছিল হাতে,

চেয়েছিল মুখে সহজিয়া অনুরাগে ;

সে-দিনও এমনই ফসলবিলাসী হাওয়া

মেতেছিল তার চিকুরের পাকা ধানে ;

অনাদি যুগের যত চাওয়া, যত পাওয়া

খুঁজেছিল তার আনত দিঠির মানে।

একটি কথার দ্বিধাথরথর চুড়ে

ভর করেছিল সাতটি অমরাবতী ;

একটি নিমেষে দাঁড়ালো সরণী জুড়ে,

থামিল কালের চিরচঞ্চল গতি ;

একটি পণের অমিত প্রগলভতা

মর্ত্যে আনিল ধ্রুবতারকারে ধ’রে

একটি স্মৃতির মানুষী দুর্বলতা

প্রলয়ের পথ ছেড়ে দিল অকাতরে।।



সন্ধিলগ্ন ফিরেছে সগৌরবে ;

অধরা আবার ডাকে সুধাসংকেতে,

মদমুকুলিত তারই দেহসৌরভে

অনামা কুসুম অজানায় ওঠে মেতে।

ভরা নদী তার আবেগের প্রতিনিধি,

অবাধ সাগরে উধাও অগাধ থেকে ;

অমল আকাশে মুকুরিত তার হৃদি

স্বাতি মণিময় তারই প্রত্যভিষেকে।

স্বপ্নালু নিশা নীল তার আঁখি-সম ;
সে-রোমরাজির কোমলতা ঘাসে-ঘাসে ;

পুনরাবৃত্ত রসনায় প্রিয়তম ;

কিন্তু সে আজ আর কারে ভালোবাসে।

স্মৃতিপিপীলিকা তাই পুঞ্জিত করে

আমার রন্ধ্রে মৃত মাধুরীর কণা :

সে ভুলে ভুলুক, কোটি মন্বন্তরে

আমি ভুলিব না, আমি কভু ভুলিব না ।।",সুধীন্দ্রনাথ দত্ত ,মাত্রাবৃত্ত,https://kobitarakash.blogspot.com/2018/08/blog-post_338.html?m=1,,,
সাত সাগরের মাঝি,"কত যে আঁধার পর্দা পারায়ে ভোর হল জানি না তা ।

নারঙ্গি বনে কাঁপছে সবুজ পাতা ।

দুয়ারে তোমার সাত সাগরের জোয়ার এনেছে ফেনা।

তবু জাগলে না ? তবু, তুমি জাগলে না ?

সাত সাগরের মাঝি চেয়ে দেখো দুয়ারে ডাকো জাহাজ,

অচল ছবি সে, তসবির যেন দাঁড়ায়ে রয়েছে আজ ।

হালে পানি নাই, পাল তার ওড়ে নাকো,

হে নাবিক! তুমি মিনতি আমার রাখো;

তুমি ওঠে এসো, তুমি ওঠে এসো মাঝি মাল্লার দলে

দেখবে তোমার কিশতি আবার ভেসেছে সাগর জলে,

নীল দরিয়ায় যেন সে পূর্ণ চাঁদ

মেঘ তরঙ্গ কেটে কেটে চলে ভেঙে চলে সব বাঁধ ।

তবু তুমি জাগো, কখন সকাল ঝরেছে হাসনাহেনা

এখনো তোমার ঘুম ভাঙলো না ? তবু, তুমি জাগলে না ?

দুয়ারে সাপের গর্জন শোনো নাকি ?

কত অসংখ্য ক্ষুদধিতের সেথা ভির,

হে মাঝি ! তোমার বেসাতি ছড়াও, শোনো,

নইলে যে-সব ভেঙে হবে চৌচির ।

তুমি দেখছ না, এরা চলে কোন আলেয়ার পিছে পিছে ?

চলে ক্রমাগত পথ ছেড়ে আরও নিচে !

হে মাঝি ! তোমার সেতারা নেভেনি একথা জানো তো তুমি,

তোমার চাঁদনি রাতের স্বপ্ন দেখেছে এ মরুভূমি,

দেখো জমা হল লালা রায়হান তোমার দিগন্তরে;

তবু কেন তুমি ভয় পাও, কেন কাঁপো অজ্ঞাত ডরে !

তোমার জাহাজ হয়েছে কি বানচাল,

মেঘ কি তোমার সেতারা করে আড়াল ?

তাই কি অচল জাহাজ ভাঙা হাল

তাই কি কাঁপছে সমুদ্র ক্ষুধাতুর

বাতাস কাঁপানো তোমার ও ফাঁকা পাল ?

জানি না, তবু ডাকছি তোমাকে সাত দরিয়ার মাঝি,

প্রবাল দ্বীপের নারিকেল শাখা বাতাসে উঠেছে বাজি ?

",ফররুখ আহমদ ,মাত্রাবৃত্ত,https://www.0.discoverapp.com/http/kobita.banglakosh.com/archives/4013.html,,,
গতি,"জানি আমি সুখে দুঃখে হাসি ও ক্রন্দনে
পরিপূর্ণ এ জীবন, কঠোর বন্ধনে
ক্ষতচিহ্ন পড়ে যায় গ্রন্থিতে গ্রন্থিতে,
জানি আমি, সংসারের সমুদ্র মন্থিতে
কারো ভাগ্যে সুধা ওঠে, কারো হলাহল।
জানি না কেন এ সব, কোন্‌ ফলাফল
আছে এই বিশ্বব্যাপী কর্মশৃঙ্খলার।
জানি না  কী হবে পরে, সবি অন্ধকার
আদি অন্ত এ সংসারে-- নিখিল দুঃখের
অন্ত আছে কি না আছে, সুখ-বুভুক্ষের
মিটে কি না চির-আশা। পণ্ডিতের দ্বারে
চাহি না এ জনমরহস্য জানিবারে।
চাহি না ছিঁড়িতে একা বিশ্বব্যাপী ডোর,
লক্ষ কোটি প্রাণী-সাথে এক গতি মোর।",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1085,,,
মুক্তি,"চক্ষু কর্ণ বুদ্ধি মন সব রুদ্ধ করি,

বিমুখ হইয়া সর্ব জগতের পানে,

শুদ্ধ আপনার ক্ষুদ্র আত্মাটিরে ধরি

মুক্তি-আশে সন্তরিব কোথায় কে জানে!

পার্শ্ব দিয়ে ভেসে যাবে বিশ্বমহাতরী

অম্বর আকুল করি যাত্রীদের গানে,

শুভ্র কিরণের পালে দশ দিক ভরি',

বিচিত্র সৌন্দর্যে পূর্ণ অসংখ্য পরানে।

ধীরে ধীরে চলে যাবে দূর হতে দূরে

অখিল ক্রন্দন-হাসি আঁধার-আলোক,

বহে যাবে শূন্যপথে সকরুণ সুরে

অনন্ত-জগৎ-ভরা যত দুঃখশোক।

বিশ্ব যদি চলে যায় কাঁদিতে কাঁদিতে

আমি একা বসে রব মুক্তি-সমাধিতে?",রবীন্দ্রনাথ ঠাকুর,মাত্রাবৃত্ত,https://www.tagoreweb.in/Verses/sonar-tari-18/mukti-2397,,,
অক্ষমা ,"যেখানে এসেছি আমি, আমি সেথাকার,
দরিদ্র সন্তান আমি দীন ধরণীর।
জন্মাবধি যা পেয়েছি সুখদুঃখভার
বহু ভাগ্য বলে তাই করিয়াছি স্থির।
অসীম ঐশ্বর্যরাশি নাই তোর হাতে,
হে শ্যামলা সর্বসহা জননী মৃন্ময়ী।
সকলের মুখে অন্ন চাহিস জোগাতে,
পারিস নে কত বার — 'কই অন্ন কই '
কাঁদে তোর সন্তানেরা ম্লান শুষ্ক মুখ।
জানি মা গো , তোর হাতে অসম্পূর্ণ সুখ—
যা কিছু গড়িয়া দিস ভেঙে ভেঙে যায় ,
সব-তাতে হাত দেয় মৃত্যু সর্বভুক ,
সব আশা মিটাইতে পারিস নে হায়—
তা বলে কি ছেড়ে যাব তোর তপ্ত বুক!",রবীন্দ্রনাথ ঠাকুর,মাত্রাবৃত্ত,https://www.kobitatime.com/2022/03/okkhoma-kobita.html,,,
দরিদ্রা,"দরিদ্রা বলিয়া তোরে বেশি ভালোবাসি
হে ধরিত্রী, স্নেহ তোর বেশি ভালো লাগে,
বেদনাকাতর মুখে সকরুণ হাসি,
দেখে মোর মর্ম-মাঝে বড়ো ব্যথা জাগে।
আপনার বক্ষ হতে রস-রক্ত নিয়ে
প্রাণটুকু দিয়েছিস সন্তানের দেহে,
অহর্নিশি মুখে তার আছিস তাকিয়ে,
অমৃত নারিস দিতে প্রাণপণ স্নেহে।
কত যুগ হতে তুই বর্ণগন্ধগীতে
সৃজন করিতেছিস আনন্দ-আবাস,
আজো শেষ নাহি হল দিবসে নিশীথে--
স্বর্গ নাই, রচেছিস স্বর্গের আভাস।
তাই তোর মুখখানি বিষাদ-কোমল,
সকল সৌন্দর্যে তোর ভরা অশ্রুজল।",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1088,,,
আত্মসমর্পণ ,"তােমার আনন্দগানে আমি দিব সুর
যাহা জানি দুয়েকটি প্রীতি-সুমধুর
অন্তরের গাথা; দুঃখের ক্রন্দনে
বাজিবে আমার কন্ঠ বিষাদ-বিধুর
তােমার কণ্ঠের সনে; কুসুমে চন্দনে
তােমারে পূজিব আমি; পরাব সিন্দুর
তােমার সীমন্তে ভালে; বিচিত্র বন্ধনে
তােমারে বাঁধিব আমি; প্রমােদ-সিন্ধুর
তরঙ্গেতে দিব দোলা নব ছন্দে তানে!
মানব-আত্মার গর্ব্ব আর নাহি মাের,
চেয়ে তাের স্নিগ্ধশ্যাম মাতৃমুখ পানে,
ভাল বাসিয়াছি আমি ধুলি মাটি তাের!
জন্মেছি যে মর্ত্ত্য-কোলে ঘৃণা করি তারে
ছুটিব না স্বর্গ আর মুক্তি খুঁজিবারে!",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%86%E0%A6%A4%E0%A7%8D%E0%A6%AE%E0%A6%B8%E0%A6%AE%E0%A6%B0%E0%A7%8D%E0%A6%AA%E0%A6%A3,,,
অচল স্মৃতি ,"আমার হৃদয়-ভূমি-মাঝখানে
জাগিয়া রয়েছে নিতি
অচল ধবল শৈল সমান
একটি অচল স্মৃতি।
প্রতিদিন ঘিরি ঘিরি
সে নীরব হিমগিরি
আমার দিবস আমার রজনী
আসিছে যেতেছে ফিরি।


যেথানে চরণ রেখেছে, সে মোর
মর্ম্ম গভীরতম,
উন্নত শির বয়েছে তুলিয়া
সকল উচ্চে মম।
মোর কল্পনা শত
রঙীন্‌ মেঘের মত
তাহারে ঘেরিয়া হাসিছে কাঁদিছে
সোহাগে হতেছে নত।

আমার শ্যামল তরুলতাগুলি
ফুল পল্লব ভারে
সরস কোমল বাহু-বেষ্টনে
বাঁধিতে চাহিছে তারে,
শিখর গগন-লীন
দুর্গম জনহীন,
বাসনা-বিহগ একেলা সেথায়
ধাইতেছে নিশিদিন।


চারিদিকে তার কত আসা-যাওয়া
কত গীত কত কথা,
মাঝখানে শুধু ধ্যানের মতন
নিশ্চল নীরবতা।
দূরে গেলে তবু, একা
সে শিখর যায় দেখা,
চিত্ত-গগনে আঁকা থাকে তার
নিত্য-নীহার-রেখা!",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%85%E0%A6%9A%E0%A6%B2_%E0%A6%B8%E0%A7%8D%E0%A6%AE%E0%A7%83%E0%A6%A4%E0%A6%BF,,,
কণ্টকের কথা ,"একদা পুলকে প্রভাত-আলোকে
      গাহিছে পাখি,
কহে কণ্টক বাঁকা কটাক্ষে
      কুসুমে ডাকি--
তুমি তো কোমল বিলাসী কমল,
      দুলায় বায়ু,
দিনের কিরণ ফুরাতে ফুরাতে
      ফুরায় আয়ু ;
এ পাশে মধুপ মধুমদে ভোর,
ও পাশে পবন পরিমল-চোর,
বনের দুলাল, হাসি পায় তোর
      আদর দেখে।
আহা মরি মরি  কী রঙিন বেশ,
সোহাগহাসির নাহি আর শেষ,
সারাবেলা ধরি রসালসাবেশ
      গন্ধ মেখে।
হায় কদিনের আদর-সোহাগ,
    সাধের খেলা
ললিত মাধুরী, রঙিন বিলাস,
      মধুপ-মেলা।
ওগো নহি আমি তোদের মতন
      সুখের প্রাণী--
হাব ভাব হাস, নানারঙা বাস
      নাহিকো জানি।
রয়েছি নগ্ন, জগতে লগ্ন
      আপন বলে;
কে পারে তাড়াতে, আমারে মাড়াতে
      ধরণীতলে।
তোদের মতন নহি নিমেষের,
আমি এ নিখিলে চিরদিবসের,
বৃষ্টি-বাদল ঝড়-বাতাসের
      না রাখি ভয়।
সতত একাকী, সঙ্গীবিহীন--
কারো কাছে কোনো নাহি প্রেম-ঋণ,
চাটুগান শুনি সারা নিশিদিন
      করি না ক্ষয়।
আসিবে তো শীত, বিহঙ্গগীত
      যাইবে থামি,
ফুলপল্লব ঝরে যাবে সব--
      রহিব আমি।
চেয়ে দেখো মোরে, কোনো বাহুল্য
      কোথাও নাই,
স্পষ্ট সকলি     আমার মূল্য
      জানে সবাই।
এ ভীরু জগতে যার কাঠিন্য
      জগৎ তারি।
নখের আঁচড়ে আপন চিহ্ন
      রাখিতে পারি।
কেহ জগতেরে চামর ঢুলায়,
চরণে কোমল হস্ত বুলায়,
নতমস্তকে লুটায়ে ধুলায়
      প্রণাম করে।
ভুলাইতে মন কত করে ছল--
কাহারো বর্ণ, কারো পরিমল,
বিফল বাসরসজ্জা, কেবল
      দুদিন-তরে।
কিছুই করি না, নীরবে দাঁড়ায়ে
      তুলিয়া শির
বিঁধিয়া রয়েছি অন্তর-মাঝে
      এ পৃথিবীর।
আমারে তোমরা চাহ না চাহিতে
      চোখের কোণে,
গরবে ফাটিয়া উঠেছ ফুটিয়া
      আপন মনে।
আছে তব মধু, থাক্‌ সে তোমার,
      আমার নাহি।
আছে তব রূপ--    মোর পানে কেহ
      দেখে না চাহি।
কারো আছে শাখা, কারো আছে দল,
কারো আছে ফুল, কারো আছে ফল,
আমারি হস্ত রিক্ত কেবল
     দিবসযামী।
ওহে তরু, তুমি বৃহৎ প্রবীণ,
আমাদের প্রতি অতি উদাসীন--
আমি বড়ো নহি, আমি ছায়াহীন,
    ক্ষুদ্র আমি।
হই না ক্ষুদ্র, তবুও রুদ্র
    ভীষণ ভয়--
আমার দৈন্য সে মোর সৈন্য,
    তাহারি জয়।
 ", রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1091/%E0%A6%95%E0%A6%A3%E0%A7%8D%E0%A6%9F%E0%A6%95%E0%A7%87%E0%A6%B0%20%E0%A6%95%E0%A6%A5%E0%A6%BE-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5%20%E0%A6%A0%E0%A6%BE%E0%A6%95%E0%A7%81%E0%A6%B0,,,
নিরুদ্দেশ যাত্রা ,"আর কত দূরে নিয়ে যাবে মোরে
হে সুন্দরি?
বল কোন্‌ পার ভিড়িবে তোমার
সোনার তরী?
যখনি শুধাই, ওগো বিদেশিনী,
তুমি হাস শুধু মধুরহাসিনী,
বুঝিতে না পারি, কি জানি কি আছে
তোমার মনে?
নীরবে দেখাও অঙ্গুলি তুলি’
অকুল সিন্ধু উঠিছে আকুলি’,
দূরে পশ্চিমে ডুবিছে তপন
গগন-কোণে।
কি আছে হোথায়—চলেছি কিসের
অন্বেষণে?

বল দেখি মোরে শুধাই তোমায়,
অপরিচিতা,—
ওই যেথা জ্বলে সন্ধ্যার কূলে
দিনের চিতা,
ঝলিতেছে জল তরল অনল,
গলিয়া পড়িছে অম্বরতল,

দিক্‌বধু যেন ছলছল আঁখি
অশ্রুজলে,
হোথায় কি আছে আলয় তোমার
উর্ম্মিমুখর সাগরের পার,
মেঘচুম্বিত অন্তগিরির
চরণতলে?
তুমি হাস শুধু মুখপানে চেয়ে
কথা না বলে’!

হুহু ক’রে বায়ু ফেলিছে সতত
দীর্ঘশ্বাস!
অন্ধ আবেগে করে গর্জ্জন
জলোচ্ছ্বাস!
সংশয়ময় ঘননীল নীর
কোন দিকে চেয়ে নাহি হেরি তীর,
অসীম রোদন জগৎ প্লাবিয়া
দুলিছে যেন;
তারি পরে ভাসে তরুণী হিরণ,
তারি পরে পড়ে সন্ধ্যা-কিরণ,
তারি মাঝে বসি এ নীরব হাসি
হাসিছ কেন?
আমি ত বুঝি না কি লাগি তোমার
বিলাস হেন?

যখন প্রথম ডেকেছিলে তুমি
“কে যাবে সাথে?
চাহি বারেক তোমার নয়নে
নবীন প্রাতে।
দেখালে সমুখে প্রসারি কর
পশ্চিম পানে অসীম সাগর,
চঞ্চল আনো আশার মতন
কাঁপিছে জলে।
তরীতে উঠিয়া শুধানু তখন
আছে কি হোথায় নবীন জীবন,
আশার স্বপন ফলে কি হোথায়
সোনার ফলে?
মুখপানে চেয়ে হাসিলে কেবল
কথা না বলে’!

তারপরে কভু উঠিয়াছে মেঘ,
কখনো রবি,
কখনো ক্ষুব্ধ সাগর, কখনো
শান্ত ছবি।
বেলা বহে’ যায়, পালে লাগে বায়,
সোনার তরণী কোথা চলে’ যায়,
পশ্চিমে হেরি নামিছে তপন
অস্তাচলে।

এখন বারে শুধাই তােমায়
স্নিগ্ধ মরণ আছে কি হােথায়,
আছে কি শান্তি, আছে কি সুপ্তি
তিমির তলে?
হাসিতেছ তুমি তুলিয়া নয়ন
কথা না বলে!

আঁধার রজনী আসিবে এখনি
মেলিয়া পাখা,
সন্ধ্যা-আকাশে স্বর্ণ-শালােক
পড়িবে ঢাকা।
শুধু ভাসে তব দেহ-সৌরভ,
শুধু কানে আসে জল-কলরব,
গায়ে উড়ে পড়ে বায়ুভরে, তব
কেশের রাশি।
বিকল হৃদয় বিবশ শরীর
ডাকিয়া তােমারে কহিব অধীর-
“কোথা আছ ওগাে করহ পরশ
নিকটে আসি”
কহিবে না কথা, দেখিতে পাব না
নীরব হাসি।", রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%A8%E0%A6%BF%E0%A6%B0%E0%A7%81%E0%A6%A6%E0%A7%8D%E0%A6%A6%E0%A7%87%E0%A6%B6_%E0%A6%AF%E0%A6%BE%E0%A6%A4%E0%A7%8D%E0%A6%B0%E0%A6%BE,,,
বিম্ববতী ,"সযত্নে সাজিল রাণী, বাঁধিল কবরী,
নবঘনস্নিগ্ধবর্ণ নব নীলাম্বরী
পরিল অনেক সাধে। তার পরে ধীরে
গুপ্ত আবরণ খুলি’ আনিল বাহিরে
মায়াময় কনক দর্পণ। মন্ত্র পড়ি’
শুধাইল তারে—কহ মােরে সত্য করি’
সর্ব্বশ্রেষ্ঠ রূপসী কে ধরায় বিরাজে।
ফুটিয়া উঠিল ধীরে মুকুরের মাঝে
মধুমাখা হাসি-আঁকা একখানি মুখ,
দেখিয়া বিদারি’ গেল মহিষীর বুক-
রাজকন্যা বিম্ববতী সতীনের মেয়ে
ধরাতলে রূপসী সে সবাকার চেয়ে!

তার পর দিন রাণী প্রবালের হার
পরিল গলায়। খুলি’ দিল কেশভার
আজানুচুম্বিত। গােলাপী অঞ্চলখানি,
লজ্জার আভাসসম, বক্ষে দিল টানি’।
সুবর্ণ মুকুর রাখি কোলের উপরে
শুধাইল মন্ত্র পড়ি’—কহ সত্য করে’

ধরামাঝে সব চেয়ে কে আজি রূপসী!
দর্পণে উঠিল ফুটে সেই মুখশশী।
কাঁপিয়া কহিল রাণী, অগ্নিসম জ্বালা—
পরালেম তারে আমি বিষফুলমালা,
তবু মরিল না জ্বলে’ সতীনের মেয়ে
ধরাতলে রূপসী সে সকলের চেয়ে!

তার পরদিনে,—আবার রুধিল বার
শয়নমন্দিরে। পরিল মুক্তার হার,
ভালে সিন্দুরের টিপ, নয়নে কাজল,
রক্তাম্বর পট্টবাস, সোনার আঁচল।
শুধাইল দর্পণেরে—কহ সত্য করি’
ধরাতলে সব চেয়ে কে আজি সুন্দরী।
উজ্জ্বল কনক পটে ফুটিয়া উঠিল
সেই হাসিমাখা মুখ। হিংসায় লুটিল
রাণী শয্যার উপরে। কহিল কাঁদিয়া—
বনে পাঠালেম তারে কঠিন বাঁধিয়া,
এখনো সে মরিল না সতীনের মেয়ে,
ধরাতলে রূপসী সে সবাকার চেয়ে!

তার পরদিনে,—আবার সাজিল সুখে
নব অলঙ্কারে; বিরচিল হাসিমুখে
কবরী নূতন ছাঁদে বাঁকাইয়া গ্রীবা।
পরিল যতন করি’ নবরৌদ্রবিভা

নব পীতবাস। দর্পণ সম্মুখে ধরে’
শুধাইল মন্ত্র পড়ি’—সত্য কহ মােরে
ধরামাঝে সব চেয়ে কে আজি রূপসী।
সেই হাসি সেই মুখ উঠিল বিকশি’
মােহন মুকুরে। রাণী কহিল জ্বলিয়া—
বিষফল খাওয়ালেম তাহারে ছলিয়া,
তবুও সে মরিল না সতীনের মেয়ে,
ধরাতলে রূপসী সে সকলের চেয়ে!

তার পর দিনে রাণী কনক রতনে
খচিত করিল তনু অনেক যতনে।
দর্পণেরে শুধাইল বহু দর্পভরে—
সর্ব্বশ্রেষ্ঠ রূপ কার বল্ সত্য করে’।
দুইটি সুন্দর মুখ দেখা দিল হাসি’
রাজপুত্র রাজকন্যা দোঁহে পাশাপাশি
বিবাহের বেশে।—অঙ্গে অঙ্গে শিরা যত
রাণীরে দংশিল যেন বৃশ্চিকের মত।
চীৎকারি' কহিল রাণী কর হানি’ বুকে,
মরিতে দেখেছি তারে আপন সম্মুখে
কার প্রেমে বাঁচিল সে সতীনের মেয়ে
ধরাতলে রূপসী সে সকলের চেয়ে!
ঘষিতে লাগিল রাণী কনক মুকুর
বালু দিয়ে—প্রতিবিম্ব নাহি হল দূর।

মসী লেপি দিল তবু ছবি ঢাকিল না।
অগ্নি দিল, তবুও ত গলিল না সোনা।
আছাড়ি’ ফেলিল ভূমে প্রাণপণ বলে
ভাঙ্গিল না সে মায়া-দর্পণ। ভূমিতলে
চকিতে পড়িল রাণী, টুটি’ গেল প্রাণ;—
সর্ব্বাঙ্গে হীরকমণি অগ্নির সমান
লাগিল জ্বলিতে; ভূমে পড়ি’ তারি পাশে
কনক দর্পণে দুটি হাসিমুখ হাসে।
বিম্ববতী, মহিষীর সতীনের মেয়ে
ধরাতলে রূপসী সে সকলের চেয়ে।",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AC%E0%A6%BF%E0%A6%AE%E0%A7%8D%E0%A6%AC%E0%A6%AC%E0%A6%A4%E0%A7%80,,,
শৈশবসন্ধ্যা ,"ধীরে ধীরে বিস্তারিছে ঘেরি চারিধার
শ্রান্তি, আর শান্তি, আর সন্ধ্যা-অন্ধকার,
মায়ের অঞ্চলসম। দাঁড়ায়ে একাকী
মেলিয়া পশ্চিম-পানে অনিমেষ আঁখি
স্তব্ধ চেয়ে আছি। আপনারে মগ্ন করি
অতলের তলে, ধীরে লইতেছি ভরি
জীবনের মাঝে— আজিকার এই ছবি,
জনশূন্য নদীতীর, অস্তমান রবি,
ম্লান মূর্ছাতুর আলো— রোদন-অরুণ,
ক্লান্ত নয়নের যেন দৃষ্টি সকরুণ
স্থির বাক্যহীন— এই গভীর বিষাদ,
জলে স্থলে চরাচরে শ্রান্তি অবসাদ।

সহসা উঠিল গাহি কোন্‌খান হতে
বন-অন্ধকারঘন কোন্‌ গ্রামপথে
যেতে যেতে গৃহমুখে বালক-পথিক।
উচ্ছ্বসিত কণ্ঠস্বর নিশ্চিন্ত নির্ভীক
কাঁপিছে সপ্তম সুরে, তীব্র উচ্চতান
সন্ধ্যারে কাটিয়া যেন করিবে দুখান।
 
দেখিতে না পাই তারে। ওই যে সম্মুখে
প্রান্তরের সর্বপ্রান্তে, দক্ষিণের মুখে,
আখের খেতের পারে, কদলী সুপারি
নিবিড় বাঁশের বন, মাঝখানে তারি
বিশ্রাম করিছে গ্রাম, হোথা আঁখি ধায়।
হোথা কোন্‌ গৃহপানে গেয়ে চলে যায়
কোন্‌ রাখালের ছেলে, নাহি ভাবে কিছু,
নাহি চায় শূন্যপানে, নাহি আগুপিছু।

দেখে শুনে মনে পড়ে সেই সন্ধ্যাবেলা
শৈশবের। কত গল্প, কত বাল্যখেলা,
এক বিছানায় শুয়ে মোরা সঙ্গী তিন;


 
সে কি আজিকার কথা, হল কত দিন।
এখনো কি বৃদ্ধ হয়ে যায় নি সংসার।

ভোলে নাই খেলাধুলা, নয়নে তাহার
আসে নাই নিদ্রাবেশ শান্ত সুশীতল,
বাল্যের খেলানাগুলি করিয়া বদল
পায় নি কঠিন জ্ঞান? দাঁড়ায়ে হেথায়
নির্জন মাঠের মাঝে, নিস্তব্ধ সন্ধ্যায়,
শুনিয়া কাহার গান পড়ি গেল মনে—

কত শত নদীতীরে, কত আম্রবনে,
কাংস্যঘণ্টা-মুখরিত মন্দিরের ধারে,
কত শস্যক্ষেত্রপ্রান্তে, পুকুরের পাড়ে
গৃহে গৃহে জাগিতেছে নব হাসিমুখ,
নবীন হৃদয়ভরা নব নব সুখ,
কত অসম্ভব কথা, অপূর্ব কল্পনা,
কত অমূলক আশা, অশেষ কামনা,
অনন্ত বিশ্বাস। দাঁড়াইয়া অন্ধকারে
দেখিনু নক্ষত্রালোকে, অসীম সংসারে
রয়েছে পৃথিবী ভরি বালিকা বালক,
সন্ধ্যাশয্যা, মার মুখ, দীপের আলোক।
",রবীন্দ্রনাথ ঠাকুর,মাত্রাবৃত্ত,https://amarrabindranath.com/bn/%E0%A6%B6%E0%A7%88%E0%A6%B6%E0%A6%AC%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE/,,,
সুপ্তোথিতা ,"ঘুমের দেশে ভারঙিল ঘুম, উঠিল কলস্বর।
গাছের শাখে জাগিল পাখি, কুসুমে মধুকর।
অশ্বশালে জাগিল ঘােড়া, হস্তীশালে হাতি। মল্লশালে মল্ল জাগি ফুলায় পুন ছাতি।
জাগিল পথে প্রহরীদল, দুয়ারে জাগে দ্বারী,
আকাশে চেয়ে নিরখে বেলা জাগিয়া নরনারী।
উঠিল জাগি রাজাধিরাজ, জাগিল রানীমাতা।
কচালি আঁখি কুমার-সাথে জাগিল রাজভ্রাতা।
নিভৃত ঘরে ধূপের বাস, রতন-দীপ জ্বালা,
জাগিয়া উঠি শয্যাতলে শুধালাে রাজবালা-
                                    ‘কে পরালে মালা!’


খসিয়া-পড়া আঁচলখানি বক্ষে তুলি নিল।
আপন-পানে নেহারি চেয়ে শরমে শিহরিল।
ত্ৰন্ত হয়ে চকিত চোখে চাহিল চারি দিকে
বিজন গৃহ, রতন-দীপ জ্বলিছে অনিমিখে।
গলার মালা খুলিয়া লয়ে ধরিয়া দুটি করে
সােনার সুতে যতনে গাঁথা লিখনখানি পড়ে।
পড়িল নাম, পড়িল ধাম, পড়িল লিপি তার,
কোলের ‘পরে বিছায়ে দিয়ে পড়িল শতবার।
শয়নশেষে রহিল বসে, ভাবিল রাজবালা
‘আপন ঘরে ঘুমায়ে ছিনু নিতান্ত নিরালা,
                                 ‘কে পরালে মালা!’


নূতন-জাগা কুঞ্জবনে কুহরি উঠে পিক,
বসন্তের চুম্বনেতে বিবশ দশ দিক।
বাতাস ঘরে প্রবেশ করে ব্যাকুল উচ্ছাসে,
নবীনফুলমঞ্জরীর গন্ধ লয়ে আসে।
জাগিয়া উঠি বৈতালিক গাহিছে জয়গান,
প্রাসাদদ্বারে ললিত স্বরে বাঁশিতে উঠে তান।
শীতলছায়া নদীর পথে কলসে লয়ে বারি
কাঁকন বাজে, নূপুর বাজে, চলিছে পুরনারী।
কাননপথে মর্মরিয়া কাপিছে গাছপালা,
আধেক মুদি নয়ন দুটি ভাবিছে রাজবালা
                               ‘  কে পরালে মালা!’

বারেক মালা গলায় পরে, বারেক লহে খুলি
দুইটি করে চাপিয়া ধরে বুকের কাছে তুলি।
শয়ন-পরে মেলায়ে দিয়ে তৃষিত চেয়ে রয়,
এমনি করে পাইবে যেন অধিক পরিচয়।
জগতে আজ কত-না ধ্বনি উঠিছে কত ছলে
একটি আছে গােপন কথা, সে কেহ নাহি বলে।বাতাস শুধু কানের কাছে বহিয়া যায় হুই,
কোকিল শুধু অবিশ্রাম ডাকিছে কুহু কুহু।
নিভৃত ঘরে পরান মন একান্ত উতালা,
শয়নশেষে নীরবে বসে ভাবিছে রাজবালা-
                            ‘কে পরালে মালা!’

কেমন বীর-মুরতি তার মাধুরী দিয়ে মিশা
দীপ্তিভরা নয়ন-মাঝে তৃপ্তিহীন তৃষা।
স্বপ্নে তারে দেখেছে যেন এমনি মনে লয়
ভুলিয়া গেছে, রয়েছে শুধু অসীম বিস্ময়।
পার্শ্বে যেন বসিয়াছিল, ধরিয়াছিল কর,
এখনাে তার পরশে যেন সরস কলেবর।
চমকি মুখ দু হাতে ঢাকে, শরমে টুটে মন,
লজ্জাহীন প্রদীপ কেন নিভে নি সেইক্ষণ!
কণ্ঠ হতে ফেলিল হার যেন বিজুলিজ্বালা,
শয়ন-‘পরে লুটায়ে পড়ে ভাবিল রাজবালা
                              ‘কে পরালে মালা!’

এমনি ধীরে একটি করে কাটিছে দিন রাতি।
বসন্ত সে বিদায় নিল লইয়া যুথীজাতি।
সঘন মেঘে বরষা আসে, বরষে ঝরঝর,
কাননে ফুটে নবমালতী কদম্বকেশর।
স্বচ্ছহাসি শরৎ আসে পূর্ণিমামালিকা,
সকল বন আকুল করে শুভ্র শেফালিকা।
আসিল শীত সঙ্গে লয়ে দীর্ঘ দুখনিশা,
শিশির-ঝরা কুন্দফুলে হাসিয়া কাদে দিশা।
ফাগুন-মাস আবার এল বহিয়া ফুলডালা,
জানালা-পাশে একেলা বসে ভাবিছে রাজবালা
                       ‘কে পরালে মালা!’

",রবীন্দ্রনাথ ঠাকুর,মাত্রাবৃত্ত,https://banglakobitaclub.wordpress.com/2019/09/28/%E0%A6%B8%E0%A7%81%E0%A6%AA%E0%A7%8D%E0%A6%A4%E0%A7%8B%E0%A6%A4%E0%A7%8D%E0%A6%A5%E0%A6%BF%E0%A6%A4%E0%A6%BE-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8/,,,
তোমরা ও আমরা,"তোমরা হাসিয়া বহিয়া চলিয়া যাও
কুলুকুলুকল নদীর স্রোতের মতো।
আমরা তীরেতে দাঁড়ায়ে চাহিয়া থাকি,
মরমে গুমরি মরিছে কামনা কত।
আপনা-আপনি কানাকানি কর সুখে,
কৌতুকছটা উছসিছে চোখে মুখে,
কমলচরণ পড়িছে ধরণী-মাঝে,
কনকনূপুর রিনিকি ঝিনিকি বাজে।


 
অঙ্গে অঙ্গ বাঁধিছে রঙ্গপাশে,
বাহুতে বাহুতে জড়িত ললিত লতা।
ইঙ্গিতরসে ধ্বনিয়া উঠিছে হাসি,
নয়নে নয়নে বহিছে গোপন কথা।
আঁখি নত করি একেলা গাঁথিছ ফুল,
মুকুর লইয়া যতনে বাঁধিছ চুল।
গোপন হৃদয়ে আপনি করিছ খেলা,
কী কথা ভাবিছ, কেমন কাটিছে বেলা।

চকিতে পলকে অলক উড়িয়া পড়ে,
ঈষৎ হেলিয়া আঁচল মেলিয়া যাও—
নিমেষ ফেলিতে আঁখি না মেলিতে,ত্বরা
নয়নের আড়ে না জানি কাহারে চাও।
যৌবনরাশি টুটিতে লুটিতে চায়,
বসনে শাসনে বাঁধিয়া রেখেছ তায়।
তবু শতবার শতধা হইয়া ফুটে,
চলিতে ফিরিতে ঝলকি চলকি উঠে।


 
আমরা মূর্খ কহিতে জানি নে কথা,
কী কথা বলিতে কী কথা বলিয়া ফেলি।
অসময়ে গিয়ে লয়ে আপনার মন,
পদতলে দিয়ে চেয়ে থাকি আঁখি মেলি।
তোমরা দেখিয়া চুপি চুপি কথা কও,
সখীতে সখীতে হাসিয়া অধীর হও,

",রবীন্দ্রনাথ ঠাকুর,মাত্রাবৃত্ত,https://amarrabindranath.com/bn/%E0%A6%A4%E0%A7%8B%E0%A6%AE%E0%A6%B0%E0%A6%BE-%E0%A6%93-%E0%A6%86%E0%A6%AE%E0%A6%B0%E0%A6%BE/,,,
সোনার বাধন ,"বন্দী হয়ে আছ তুমি সুমধুর স্নেহে,
অয়ি গৃহলক্ষ্মি, এই করুণ-ক্রন্দন
এই দুঃখ দৈন্যে ভরা মানবের গেহে;
তাই দুটি বাহু পরে সুন্দর-বন্ধন
সােনার কঙ্কণ দুটি বহিতেছ দেহে
শুভ চিহ্ন, নিখিলের নয়ন-নন্দন।
পুরুষেব দুই বাহু কিণাঙ্ক-কঠিন
সংসার সংগ্রামে, সদা বন্ধনবিহীন;
যুদ্ধ দ্বন্দ্ব যত কিছু নিদারুণ কাজে
বহ্ণিবাণ বজ্রসম সর্বত্র স্বাধীন।
তুমি বদ্ধ মেহ প্রেম করুণার মাঝে,—
শুধু শুভকর্ম্ম, শুধু সেবা নিশি দিন।
তােমার বাহুতে তাই কে দিয়াছে টানি,
দুইটি সােনার গণ্ডী, কাঁকন দু’খানি।

", রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%AC%E0%A6%BE%E0%A6%81%E0%A6%A7%E0%A6%A8,,,
বর্ষাযাপন ,"রাজধানী কলিকাতা; তেতলার ছাতে
কাঠের কুঠরি এক ধারে;
আলাে আসে পূর্ব্ব দিকে প্রথম প্রভাতে
বায়ু আসে দক্ষিণের দ্বারে।

মেঝেতে বিছানা পাতা, দুয়ারে রাখিয়া মাথা,
বাহিরে আঁখিরে দিই ছুটি,
সৌধ-ছাদ শত শত ঢাকিয়া রহস্য কত,
আকাশেরে করিছে ভ্রূকুটি।
নিকটে জানালা গায় এক কোণে আলিশায়
একটুকু সবুজের খেলা,
শিশু অশথের গাছ আপন ছায়ার নাচ
সারাদিন দেখিছে একেলা।
দিগন্তের চারি পাশে আষাঢ় নামিয়া আসে,
বর্ষা আসে হইয়া ঘোরালো,
সমস্ত আকাশ যােড়া গরজে ইন্দ্রের ঘােড়া
চিক্‌মিকে বিদ্যুতের আলাে।
চারি দিকে অবিরল ঝর ঝর বৃষ্টি জল
এই ছােট প্রান্ত ঘরটিরে
দেয় নির্ব্বাসিত করি’— দশদিক অপহরি’,—
সমুদয় বিশ্বের বাহিরে।

বসে বসে সঙ্গীহীন ভাল লাগে কিছুদিন
পড়িবারে মেঘদূত কথা;—
—বাহিরে দিবস রাতি বায়ু করে মাতামাতি
বহিয়া বিফল ব্যাকুলতা;—
বহু পূর্ব্ব আষাঢ়ের মেঘাচ্ছন্ন ভারতের
নগ নদী নগরী বাহিয়া
কত শ্রুতিমধু নাম কত দেশ কত গ্রাম
দেখে’ যাই চাহিয়া চাহিয়া;
ভাল করে’ দোহে চিনি, বিরহী ও বিরহিণী
জগতের দু’পারে দু’জন,
প্রাণে প্রাণে পড়ে টান, মাঝে মহা ব্যবধান,
মনে মনে কল্পনা সৃজন;
যক্ষবধূ গৃহকোণে ফুল নিয়ে দিন গণে
দেখে শুনে ফিরে আসি চলি’।
বর্ষা আসে ঘন রোলে, যত্নে টেনে লই কোলে
গোবিন্দদাসের পদাবলী।
সুর করে’ বারবার পড়ি বর্ষা অভিসার;—
অন্ধকার যমুনার তীর,—
নিশীথে নবীনা রাধা নাহি মানে কোন বাধা,
খুঁজিতেছে নিকুঞ্জকুটীর;
অনুক্ষণ দর দর বারি ঝরে ঝর ঝর
তাহে অতি দূরতর বন,—
ঘরে ঘরে রুদ্ধ দ্বার, সঙ্গে কেহ নাহি আর
শুধু এক কিশোর মদন।

্রর
আষাঢ় হতেছে শেষ, মিশায়ে মল্লার দেশ
রচি “ভরা বাদরের” সুর।
খুলিয়া প্রথম পাতা, গীত গোবিন্দের গাথা
গাহি “মেঘে অম্বব মেদুর।”
স্তব্ধ রাত্রি দ্বিপ্রহরে ঝুপ ঝুপ্‌ বৃষ্টি পড়ে—
শুয়ে শুয়ে সুখ-অনিদ্রায়
“রজনী সাঙন ঘন ঘন দেয়া-গরজন”
সেই গান মনে পড়ে’ যায়।
“পালঙ্কে শয়ান রঙ্গে বিগলিত চীর অঙ্গে”
মন সুখে নিদ্রায় মগন,—
সেই ছবি জাগে মনে পুবাতন বৃন্দাবনে
রাধিকার নির্জ্জন স্বপন।
মৃদু মৃদু বহে শ্বাস, অধরে লাগিছে হাস
কেঁপে উঠে মুদিত পলক,—
বাহুতে মাথাটি থুয়ে, একাকিনী আছে শুয়ে,
গৃহ কোণে ম্লান দীপালোক;
গিরিশিরে মেঘ ডাকে, বৃষ্টি ঝরে তরু শাথে,
দাদুরী ডাকিছে সারারাতি,—
হেন কালে কি না ঘটে! এ সময়ে আসে বটে
একা ঘরে স্বপনের সাথী।
মবি মরি স্বপ্ন শেষে পুলকিত রসাবেশে
যখন সে জাগিল একাকী,
দেখিল বিজন ঘরে দীপ নিবু নিবু কবে
প্রহরী প্রহর গেল হাঁকি;—
বাড়িছে বৃষ্টির বেগ থেকে থেকে তাকে মেঘ,
ঝিল্লিরব পৃথিবী ব্যাপিয়া,
সেই ঘনঘোরা নিশি স্বপ্নে জাগরণে মিশি’
না জানি কেমন করে হিয়া!—

লয়ে পুঁথি দু’চারিটি নেড়ে চেড়ে ইটি সিটি
এই মত কাটে দিনরাত।
তার পরে টানি লই বিদেশী কাব্যের বই
উলটি পালটি দেখি পাত,—
কোথারে বর্ষার ছায়া, অন্ধকার মেঘ মায়া,
ঝর ঝব ধ্বনি অহরহ!
কোথায় সে কর্ম্মহীন একান্তে আপনে লীন
জীবনের নিগূঢ় বিরহ!
বর্ষার সমান সুরে অন্তর বাহির পূরে’
সঙ্গীতের মুষল ধারায়
পরাণের বহুদূর কূলে কূলে ভরপুর,—
বিদেশী কাব্যে সে কোথা হায়!
তখন সে পুঁথি ফেলি, দুয়ারে আসন মেলি’
বসি গিয়ে আপনার মনে,
কিছু করিবার নাই চেয়ে চেয়ে ভাবি তাই
দীর্ঘ দিন কাটিবে কেমনে!
মাথাটি করিয়া নিচু বসে’ বসে’ রচি কিছু
বহু যত্নে সারাদিন ধরে,—

ইচ্ছা করে অবিরত আপনার মনোমত
গল্প লিখি একেকটি করে’।
ছোট প্রাণ, ঘোট ব্যথা, ছোট ঘোট দুঃথ কথা
নিতান্তই সহজ সরল;
সহস্র বিস্মৃতিরাশি প্রত্যহ যেতেছে ভাসি
তারি দুচারিটি অশ্রুজল।
নাহি বর্ণনার ছটা, ঘটনার ঘনঘটা,
নাহি তত্ত্ব নাহি উপদেশ।
অন্তরে অতৃপ্তি র’বে সাঙ্গ করি’ মনে হবে
শেষ হয়ে হইল না শেষ।
জগতের শত শত অসমাপ্ত কথা যত,
অকালের বিচ্ছিন্ন মুকুল,
অজ্ঞাত জীবনগুলা, অখ্যাত কীর্ত্তির ধূলা,
কত ভাব, কত ভয় ভুল
সংসারের দশদিশি ঝরিতেছে অহর্নি‌শি
ঝর ঝর বরষার মত—
ক্ষণ-অশ্রু ক্ষণ-হাসি পড়িতেছে রাশি রাশি
শব্দ তার শুনি অবিরত।
সেই সব হেলাফেলা, নিমেষের লীলা খেলা
চারিদিকে করি’ স্তূপাকার
তাই দিয়ে করি সৃষ্টি একটি বিস্মৃতি বৃষ্টি
জীবনের শ্রাবণ নিশার।", রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AC%E0%A6%B0%E0%A7%8D%E0%A6%B7%E0%A6%BE_%E0%A6%AF%E0%A6%BE%E0%A6%AA%E0%A6%A8,,,
হিং টিং ছট ,"  স্বপ্ন দেখেছেন রাত্রে হবুচন্দ্র ভূপ,
       অর্থ তার ভাবি ভাবি গবুচন্দ্র চুপ।
       শিয়রে বসিয়ে যেন তিনটে বাঁদরে
       উকুন বাছিতেছিল পরম আদরে।
       একটু নড়িতে গেলে গালে মারে চড়,
       চোখে মুখে লাগে তার নখের আঁচড়।
        সহসা মিলাল তারা, এল এক বেদে,
       ""পাখি উড়ে গেছে' ব'লে মরে কেঁদে কেঁদে;
       সম্মুখে রাজারে দেখি তুলি নিল ঘাড়ে,
       ঝুলায়ে বসায়ে দিল উচ্চ এক দাঁড়ে।
       নীচেতে দাঁড়ায়ে এক বুড়ি থুড়্‌থুড়ি
       হাসিয়া পায়ের তলে দেয় সুড়্‌সুড়ি।
       রাজা বলে, ""কী আপদ!' কেহ নাহি ছাড়ে,
       পা দুটা তুলিতে চাহে, তুলিতে না পারে।
       পাখির মতন রাজা করে ঝট্‌পট্‌,
       বেদে কানে কানে বলে-- ""হিং টিং ছট্‌।'
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
       হবুপুর রাজ্যে আজ দিন ছয়-সাত
       চোখে কারো নিদ্রা নাই, পেটে নাই ভাত।
       শীর্ণ গালে হাত দিয়ে নত করি শির
       রাজ্যসুদ্ধ বালবৃদ্ধ ভেবেই অস্থির।
       ছেলেরা ভুলেছে খেলা, পণ্ডিতেরা পাঠ,
       মেয়েরা করেছে চুপ-- এতই বিভ্রাট।
       সারি সারি বসে গেছে কথা নাহি মুখে,
       চিন্তা যত ভারী হয় মাথা পড়ে ঝুঁকে।
       ভুঁইফোঁড়া তত্ত্ব যেন ভূমিতলে খোঁজে,
       সবে যেন বসে গেছে নিরাকার ভোজে।
       মাঝে মাঝে দীর্ঘশ্বাস ছাড়িয়া উৎকট
       হঠাৎ ফুকারি উঠে-- ""হিং টিং ছট্‌।'
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
       চারি দিক হতে এল পণ্ডিতের দল--
       অযোধ্যা কনোজ কাঞ্চী মগধ কোশল।
       উজ্জয়িনী হতে এল বুধ-অবতংস
       কালিদাস-কবীন্দ্রের ভাগিনেয়বংশ।
       মোটা মোটা পুঁথি লয়ে উলটায় পাতা,
       ঘন ঘন নাড়ে বসি টিকিসুদ্ধ মাথা।
       বড়ো বড়ো মস্তকের পাকা শস্যখেত
       বাতাসে দুলিছে যেন শীর্ষ-সমেত।
       কেহ শ্রুতি, কেহ স্মৃতি, কেহবা পুরাণ,
       কেহ ব্যাকরণ দেখে, কেহ অভিধান।
       কোনোখানে নাহি পায় অর্থ কোনোরূপ,
       বেড়ে ওঠে অনুস্বর-বিসর্গের স্তূপ।
       চুপ করে বসে থাকে বিষম সংকট,
       থেকে থেকে হেঁকে ওঠে-- ""হিং টিং ছট্‌।'
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
       কহিলেন হতাশ্বাস হবুচন্দ্ররাজ,
       ""ম্লেচ্ছদেশে আছে নাকি পণ্ডিত-সমাজ,
       তাহাদের ডেকে আনো যে যেখানে আছে--
       অর্থ যদি ধরা পড়ে তাহাদের কাছে।'
       কটাচুল নীলচক্ষু কপিশকপোল,
       যবন পণ্ডিত আসে, বাজে ঢাক ঢোল।
       গায়ে কালো মোটা মোটা ছাঁটাছোঁটা কুর্তি,
       গ্রীষ্মতাপে উষ্মা বাড়ে, ভারি উগ্রমূর্তি।
       ভূমিকা না করি কিছু ঘড়ি খুলি কয়--
       ""সতেরো মিনিট মাত্র রয়েছে সময়,
       কথা যদি থাকে কিছু বলো চট্‌পট্‌।'
       সভাসুদ্ধ বলি উঠে-- ""হিং টিং ছট্‌।'
       ""স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
       স্বপ্ন শুনি ম্লেচ্ছমুখ রাঙা টকটকে,
       আগুন ছুটিতে চায় মুখে আর চোখে।
       হানিয়া দক্ষিণ মুষ্টি বাম করতলে
       ""ডেকে এনে পরিহাস' রেগেমেগে বলে।
       ফরাসি পণ্ডিত ছিল, হাস্যোজ্জ্বলমুখে
       কহিল নোয়ায়ে মাথা, হস্ত রাখি বুকে,
       ""স্বপ্ন যাহা শুনিলাম রাজযোগ্য বটে;
       হেন স্বপ্ন সকলের অদৃষ্টে না ঘটে।
       কিন্তু তবু স্বপ্ন ওটা করি অনুমান
       যদিও রাজার শিরে পেয়েছিল স্থান।
       অর্থ চাই, রাজকোষে আছে ভূরি ভূরি
       রাজস্বপ্নে অর্থ নাই, যত মাথা খুঁড়ি।
       নাই অর্থ কিন্তু তবু কহি অকপট,
       শুনিতে কী মিষ্ট আহা, হিং টিং ছট্‌।'
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
       শুনিয়া সভাস্থ সবে করে ধিক্‌ ধিক্‌--
       কোথাকার গণ্ডমূর্খ পাষণ্ড নাস্তিক!
       স্বপ্ন শুধু স্বপ্নমাত্র মস্তিষ্ক-বিকার,
       এ কথা কেমন করে করিব স্বীকার।
       জগৎ-বিখ্যাত মোরা ""ধর্মপ্রাণ' জাতি
       স্বপ্ন উড়াইয়া দিবে!-- দুপুরে ডাকাতি!
       হবুচন্দ্র রাজা কহে পাকালিয়া চোখ--
       ""গবুচন্দ্র, এদের উচিত শিক্ষা হোক।
       হেঁটোয় কণ্টক দাও, উপরে কণ্টক,
       ডালকুত্তাদের মাঝে করহ বণ্টন।'
       সতেরো মিনিট কাল না হইতে শেষ,
       ম্লেচ্ছ পণ্ডিতের আর না মিলে উদ্দেশ।
       সভাস্থ সবাই ভাসে আনন্দাশ্রুনীরে,
       ধর্মরাজ্যে পুনর্বার শান্তি এল ফিরে।
       পণ্ডিতেরা মুখ চক্ষু করিয়া বিকট
       পুনর্বার উচ্চারিল-- ""হিং টিং ছট্‌।'
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
       অতঃপর গৌড় হতে এল হেন বেলা
       যবন পণ্ডিতদের গুরুমারা চেলা।
       নগ্নশির, সজ্জা নাই, লজ্জা নাই ধড়ে--
       কাছা-কোঁচা শতবার খসে খসে পড়ে।
       অস্তিত্ব আছে না আছে, ক্ষীণ খর্বদেহ,
       বাক্য যবে বাহিরায় না থাকে সন্দেহ।
       এতটুকু যন্ত্র হতে এত শব্দ হয়
       দেখিয়া বিশ্বের লাগে বিষম বিস্ময়।
       না জানে অভিবাদন, না পুছে কুশল,
       পিতৃনাম শুধাইলে উদ্যত মুষল।
       সগর্বে জিজ্ঞাসা করে, ""কী লয়ে বিচার,
       শুনিলে বলিতে পারি কথা দুই-চার,
       ব্যাখ্যায় করিতে পারি উলট-পালট।'
       সমস্বরে কহে সবে-- ""হিং টিং ছট্‌।'
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
       স্বপ্নকথা শুনি মুখ গম্ভীর করিয়া
       কহিল গৌড়ীয় সাধু প্রহর ধরিয়া,
       ""নিতান্ত সরল অর্থ, অতি পরিষ্কার,
       বহু পুরাতন ভাব, নব আবিষ্কার।
       ত্র৻ম্বকের ত্রিনয়ন ত্রিকাল ত্রিগুণ
       শক্তিভেদে ব্যক্তিভেদ দ্বিগুণ বিগুণ।
       বিবর্তন আবর্তন সম্বর্তন আদি
       জীবশক্তি শিবশক্তি করে বিসম্বদী।
       আকর্ষণ বিকর্ষণ পুরুষ প্রকৃতি
       আণব চৌম্বকবলে আকৃতি বিকৃতি।
       কুশাগ্রে প্রবহমান জীবাত্মবিদ্যুৎ
       ধারণা পরমা শক্তি সেথায় উদ্ভূত।
       ত্রয়ী শক্তি ত্রিস্বরূপে প্রপঞ্চে প্রকট--
       সংক্ষেপে বলিতে গেলে, হিং টিং ছট্‌।'
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।
      ""সাধু সাধু' রবে কাঁপে চারিধার,
       সবে বলে-- পরিষ্কার অতি পরিষ্কার।
       দুর্বোধ যা-কিছু ছিল হয়ে গেল জল,
       শূন্য আকাশের মতো অত্যন্ত নির্মল।
       হাঁপ ছাড়ি উঠিলেন হবুচন্দ্ররাজ,
       আপনার মাথা হতে খুলি লয়ে তাজ
       পরাইয়া দিল ক্ষীণ বাঙালির শিরে,
       ভারে তার মাথাটুকু পড়ে বুঝি ছিঁড়ে।
       বহুদিন পরে আজ চিন্তা গেল ছুটে,
       হাবুডুবু হবু-রাজ্য নড়িচড়ি উঠে।
       ছেলেরা ধরিল খেলা, বৃদ্ধেরা তামুক,
       এক দণ্ডে খুলে গেল রমণীর মুখ।
       দেশজোড়া মাথাধরা ছেড়ে গেল চট্‌,
       সবাই বুঝিয়া গেল-- হিং টিং ছট্‌।
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।      
    
       যে শুনিবে এই স্বপ্নমঙ্গলের কথা,
       সর্বভ্রম ঘুচে যাবে নহিবে অন্যথা।
       বিশ্বে কভু বিশ্ব ভেবে হবে না ঠকিতে,
       সত্যেরে সে মিথ্যা বলি বুঝিবে চকিতে।
       যা আছে তা নাই আর নাই যাহা আছে,
       এ কথা জাজ্বল্যমান হবে তার কাছে।
       সবাই সরলভাবে দেখিবে যা কিছু,
       সে আপন লেজুড় জুড়িবে তার পিছু।
       এসো ভাই, তোলো হাই, শুয়ে পড়ো চিত,
       অনিশ্চিত এ সংসারে এ কথা নিশ্চিত--
       জগতে সকলি মিথ্যা সব মায়াময়,
       স্বপ্ন শুধু সত্য আর সত্য কিছু নয়।
       স্বপ্নমঙ্গলের কথা অমৃতসমান,
       গৌড়ানন্দ কবি ভনে, শুনে পুণ্যবান।",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1060,,,
পরশ পাথর ,"খ্যাপা খুঁজে খুঁজে ফিরে পরশপাথর।
   মাথায় বৃহৎ জটা                 ধূলায় কাদায় কটা,
        মলিন ছায়ার মতো ক্ষীণ কলেবর।
   ওষ্ঠে অধরেতে চাপি            অন্তরের দ্বার ঝাঁপি
        রাত্রিদিন তীব্র জ্বালা জ্বেলে রাখে চোখে।
   দুটো নেত্র সদা যেন             নিশার খদ্যোত-হেন
        উড়ে উড়ে খোঁজে কারে নিজের আলোকে।
   নাহি যার চালচুলা            গায়ে মাখে ছাইধুলা
        কটিতে জড়ানো শুধু ধূসর কৌপীন,
   ডেকে কথা কয় তারে        কেহ নাই এ সংসারে
        পথের ভিখারি হতে আরো দীনহীন,
   তার এত অভিমান,            সোনারুপা তুচ্ছজ্ঞান,
        রাজসম্পদের লাগি নহে সে কাতর,
   দশা দেখে হাসি পায়          আর কিছু নাহি চায়
        একেবারে পেতে চায় পরশপাথর!
        সম্মুখে গরজে সিন্ধু অগাধ অপার।
   তরঙ্গে তরঙ্গ উঠি                 হেসে হল কুটিকুটি
        সৃষ্টিছাড়া পাগলের দেখিয়া ব্যাপার।
আকাশ রয়েছে চাহি,           নয়নে নিমেষ নাহি,
        হু হু করে সমীরণ ছুটেছে অবাধ।
সূর্য ওঠে প্রাতঃকালে           পূর্ব গগনের ভালে,
        সন্ধ্যাবেলা ধীরে ধীরে উঠে আসে চাঁদ।
জলরাশি অবিরল                 করিতেছে কলকল,
        অতল রহস্য যেন চাহে বলিবারে।
কাম্য ধন আছে কোথা        জানে যেন সব কথা,
        সে-ভাষা যে বোঝে সেই খুঁজে নিতে পারে।
কিছুতে ভ্রূক্ষেপ নাহি,        মহা গাথা গান গাহি
        সমুদ্র আপনি শুনে আপনার স্বর।
কেহ যায়, কেহ আসে,        কেহ কাঁদে, কেহ হাসে,
        খ্যাপা তীরে খুঁজে ফিরে পরশ-পাথর।
        একদিন, বহুপূর্বে, আছে ইতিহাস--
নিকষে সোনার রেখা            সবে যেন দিল দেখা--
        আকাশে প্রথম সৃষ্টি পাইল প্রকাশ।
মিলি যত সুরাসুর                  কৌতূহলে ভরপুর
        এসেছিল পা টিপিয়া এই সিন্ধুতীরে।
অতলের পানে চাহি                নয়নে নিমেষ নাহি
        নীরবে দাঁড়ায়ে ছিল স্থির নতশিরে।
বহুকাল স্তব্ধ থাকি               শুনেছিল মুদে আঁখি
        এই মহাসমুদ্রের গীতি চিরন্তন;
তার পরে কৌতূহলে           ঝাঁপায়ে অগাধ জলে
        করেছিল এ অনন্ত রহস্য মন্থন।
বহুকাল দুঃখ সেবি                নিরখিল, লক্ষ্মীদেবী
        উদিলা জগৎ-মাঝে অতুল সুন্দর।
সেই সমুদ্রের তীরে                  শীর্ণ দেহে জীর্ণ চীরে
        খ্যাপা খুঁজে খুঁজে ফিরে পরশপাথর।
        এতদিনে বুঝি তার ঘুচে গেছে আশ।
খুঁজে খুঁজে ফিরে তবু          বিশ্রাম না জানে কভু,
        আশা গেছে, যায় নাই খোঁজার অভ্যাস।
বিরহী বিহঙ্গ ডাকে               সারা নিশি তরুশাখে,
        যারে ডাকে তার দেখা পায় না অভাগা।
তবু ডাকে সারাদিন              আশাহীন শ্রান্তিহীন,
        একমাত্র কাজ তার ডেকে ডেকে জাগা।
আর-সব কাজ ভুলি            আকাশে তরঙ্গ তুলি
        সমুদ্র না জানি কারে চাহে অবিরত।
যত করে হায় হায়           কোনোকালে নাহি পায়,
        তবু শূন্যে তোলে বাহু, ওই তার ব্রত।
কারে চাহি ব্যোমতলে           গ্রহতারা লয়ে চলে,
        অনন্ত সাধনা করে বিশ্বচরাচর।
সেইমতো সিন্ধুতটে                ধূলিমাথা দীর্ঘজটে
        খ্যাপা খুঁজে খুঁজে ফিরে পরশপাথর।
        একদা শুধাল তারে গ্রামবাসী ছেলে,
""সন্ন্যাসীঠাকুর, এ কী,         কাঁকালে ও কী ও দেখি,
        সোনার শিকল তুমি কোথা হতে পেলে।'
সন্ন্যাসী চমকি ওঠে               শিকল সোনার বটে,
        লোহা সে হয়েছে সোনা জানে না কখন।
একি কাণ্ড চমৎকার,            তুলে দেখে বার বার,
        আঁখি কচালিয়া দেখে এ নহে স্বপন।
কপালে হানিয়া কর               বসে পড়ে ভূমি-'পর,
        নিজেরে করিতে চাহে নির্দয় লাঞ্ছনা;
পাগলের মতো চায়--           কোথা গেল, হায় হায়,
        ধরা দিয়ে পলাইল সফল বাঞ্ছনা।
কেবল অভ্যাসমত                  নুড়ি কুড়াইত কত,
        ঠন্‌ ক'রে ঠেকাইত শিকলের 'পর,
চেয়ে দেখিত না, নুড়ি          দূরে ফেলে দিত ছুঁড়ি,
        কখন ফেলেছে ছুঁড়ে পরশ-পাথর।
        তখন যেতেছে অস্তে মলিন তপন।
আকাশ সোনার বর্ণ,              সমুদ্র  গলিত স্বর্ণ,
        পশ্চিম দিগ্বধূ দেখে সোনার স্বপন।
সন্ন্যাসী আবার ধীরে               পূর্বপথে যায় ফিরে
        খুঁজিতে নূতন ক'রে হারানো রতন।
সে শকতি নাহি আর                 নুয়ে পড়ে দেহভার
        অন্তর লুটায় ছিন্ন তরুর মতন।
পুরাতন দীর্ঘ পথ                 পড়ে আছে মৃতবৎ
        হেথা হতে কত দূর নাহি তার শেষ।
দিক হতে দিগন্তরে               মরুবালি ধূ ধূ করে,
        আসন্ন রজনী-ছায়ে ম্লান সর্বদেশ।
অর্ধেক জীবন খুঁজি              কোন্‌ ক্ষণে চক্ষু বুজি
        স্পর্শ লভেছিল যার এক পল ভর,
বাকি অর্ধ ভগ্ন প্রাণ              আবার করিছে দান
        ফিরিয়া খুঁজিতে সেই পরশ-পাথর।",রবীন্দ্রনাথ ঠাকুর,মাত্রাবৃত্ত,https://banglarkobita.com/poem/famous/1061,,,
বৈষ্ণব  কবিতা ,"শুধু বৈকুণ্ঠের তরে বৈষ্ণবের গান!
পূর্বরাগ, অনুরাগ, মান অভিমান,
অভিসার, প্রেমলীলা, বিরহ মিলন,
বৃন্দাবন-গাথা,—এই প্রণয়-স্বপন
শ্রাবণের শর্ব্বরীতে কালিন্দীর কূলে,
চারি চক্ষে চেয়ে দেখা কদম্বের মূলে
সরমে সম্ভ্রমে, —এ কি শুধু দেবতার!
এ সঙ্গীত-রসধারা নহে মিটাবার
দীন মর্ত্তবাসী এই নরনারীদের
প্রতি রজনীর আর প্রতি দিবসের
তপ্ত প্রেম-তৃষা!

এ গীত-উৎসব মাঝে
শুধু তিনি আর ভক্ত নির্জ্জনে বিরাজে;—
দাঁড়ায়ে বাহির দ্বারে মোরা নরনারী
উৎসুক শ্রবণ পাতি’ শুনি যদি তারি
দুয়েকটি তান,—দূর হ’তে তাই শুনে’
তরুণ বসন্তে যদি নবীন ফাল্গুনে
অন্তর পুলকি’ উঠে; শুনি’ সেই সুর
সহসা দেখিতে পাই দ্বিগুণ মধুর

ক
আমাদের ধরা;—মধুময় হ’য়ে উঠে
আমাদের বনচ্ছায়ে যে নদীটি ছুটে,
মোদের কুটীর-প্রান্তে যে কদম্ব ফুটে
বরষার দিনে;—সেই প্রেমাতুর তানে
যদি ফিরে চেয়ে দেখি মোর পার্শ্বপানে
ধরি মোর বামবাহু র’য়েছে দাঁড়ায়ে
ধরার সঙ্গিনী মোর, হৃদয় বাড়ায়ে
মোর দিকে, বহি নিজ মৌন ভালবাসা;
ওই গানে যদি বা সে পায় নিজ ভাষা,—
যদি তার মুখে ফুটে পূর্ণ প্রেমজ্যোতি,
তোমার কি তাঁর, বন্ধু, তাহে কার ক্ষতি?

সত্য করে’ কহ মোরে, হে বৈষ্ণব কবি,
কোথা তুমি পেয়েছিলে এই প্রেমছবি,
কোথা তুমি শিখেছিলে এই প্রেমগান
বিরহ-তাপিত? হেরি কাহার নয়ান,
রাধিকার অশ্রু-আঁখি পড়েছিল মনে?
বিজন বসন্তরাতে মিলন-শয়নে
কে তোমারে বেঁধেছিল দুটি বাহুডোরে,
আপনার হৃদয়ের অগাধ সাগরে
রেখেছিল মগ্ন করি! এত প্রেমকথা,
রাধিকার চিত্ত-দীর্ণ তীব্র ব্যাকুলতা,
চুরি করি’ লইয়াছ কার মুখ, কার
আঁখি হ’তে! আজ তার নাহি অধিকার

সে সঙ্গীতে! তারি নারী-হৃদয়-সঞ্চিত
তার ভাষা হ’তে তারে করিবে বঞ্চিত
চিরদিন!

আমাদেরি কুটীর-কাননে
ফুটে পুষ্প, কেহ দেয় দেবতা-চরণে,
কেহ রাখে প্রিয়জন তরে—তাহে তাঁর
নাহি অসন্তোষ! এই প্রেম-গীতি-হার
গাঁথা হয় নর-নারী-মিলন-মেলায়
কেহ দেয় তাঁরে, কেহ বঁধুর গলায়!
দেবতারে যাহা দিতে পারি, দিই তাই
প্রিয়জনে—প্রিয়জনে যাহা দিতে পাই
তাই দিই দেবতারে; আর পাব কোথা!
দেবতারে প্রিয় করি, প্রিয়েরে দেবতা!

বৈষ্ণব কবির গাঁথা প্রেম-উপহার
চলিয়াছে নিশিদিন কত ভারে ভার
বৈকুণ্ঠের পথে। মধ্যপথে নরনারী
অক্ষয় সে সুধারাশি করি কাড়াকাড়ি
লইতেছি আপনার প্রিয় গৃহতরে
যথাসাধ্য যে যাহার; যুগে যুগান্তরে
চিরদিন পৃথিবীতে যুবকযুবতী
নরনারী এমনি চঞ্চল মতিগতি।

দুই পক্ষে মিলে একেবারে আত্মহারা
অবোধ অজ্ঞান। সৌন্দর্য্যের দস্যু তারা
লুটে-পুটে নিতে চায় সব! এত গীতি,
এত ছন্দ, এত ভাবে উচ্ছ্বসিত প্রীতি,
এত মধুরতা দ্বারের সম্মুখ দিয়া
বহে’ যায়—তাই তারা পড়েছে আসিয়া
সবে মিলি কলরবে সেই সুধাস্রোতে।
সমুদ্রবাহিনী সেই প্রেমধারা হ’তে
কলস ভরিয়া তারা লয়ে যায় তীরে
বিচার না করি কিছু, আপন কুটীরে
আপনার তরে! তুমি মিছে ধর দোষ,
হে সাধু পণ্ডিত, মিছে করিতেছ রোষ!
যাঁর ধন তিনি ওই অপার সন্তোষে
অসীম স্নেহের হাসি হাসিছেন বসে’।", রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%AC%E0%A7%88%E0%A6%B7%E0%A7%8D%E0%A6%A3%E0%A6%AC-%E0%A6%95%E0%A6%AC%E0%A6%BF%E0%A6%A4%E0%A6%BE,,,
গানভঙ্গ ,"গাহিছে কাশিনাথ নবীন যুবা
ধ্বনিতে সভাগৃহ ঢাকি’,
কণ্ঠে খেলিতেছে সাতটি সুর
সাতটি যেন পোষা পাখী।
শাণিত তরবারি গলাটি যেন
নাচিয়া ফিরে দশদিকে,
কখন্ কোথা যায় না পাই দিশা,
বিজুলি-হেন ঝিকিমিকে।
আপনি গড়ি’ তোলে বিপদজাল
আপনি কাটি’ দেয় তাহা।
সভার লোকে শুনে অবাক্‌ মানে
সঘনে বলে বাহা বাহা!

কেবল বুড়া রাজা প্রতাপ রায়
কাঠের মত বসি আছে।
বরজলাল ছাড়া কাহারো গান
ভাল না লাগে তার কাছে।
বালকবেলা হ’তে তাহারি গীতে
দিল সে এতকাল যাপি’,
বাদল দিনে কত মেঘের গান,
হোলির দিনে কত কাফি!

গেয়েছে আগমনী শরৎপ্রাতে,
গেয়েছে বিজয়ার গান,
হৃদয় উছসিয়া অশ্রুজলে
ভাসিয়া গেছে দুনয়ান।
যখনি মিলিয়াছে বন্ধুজনে
সভার গৃহ গেছে পূরে,
গেয়েছে গোকুলের গোয়াল-গাথা
ভূপালী মূলতানী সুরে।
ঘরেতে বারবার এসেছে কত
বিবাহ-উৎসব রাতি,
পরেছে দাসদাসী লোহিত বাস
জ্বলেছে শত শত বাতি,
বসেছে নব বর সলাজ মুখে
পরিয়া মণি-আভরণ,
করিছে পরিহাস কানের কাছে
সমবয়সী প্রিয়জন,
সামনে বসি তার বরজলাল
ধরেছে সাহানার সুর;—
সে সব দিন আর সে সব গান
হৃদয়ে আছে পরিপূর।
সে ছাড়া কারো গান শুনিলে তাই
মর্ম্মে গিয়ে নাহি লাগে,
অতীত প্রাণ যেন মন্ত্রবলে
নিমেষে প্রাণে নাহি জাগে।

প্রতাপ রায় তাই দেখিছে শুধু
কাশির বৃথা মাথানাড়া,
সুরের পরে সুর ফিরিয়া যায়
হৃদয়ে নাহি পায় সাড়া।

থামিল গান যবে, ক্ষণেক তরে
বিরাম মাগে কাশিনাথ।
বরজলাল পানে প্রতাপ রায়
হাসিয়া করে আঁখিপাত।
কানের কাছে তার রাখিয়া মুখ,
কহিল, “ওস্তাদ জি,
গানের মত গান শুনায়ে দাও,
এবে কি গান বলে, ছি!
এ যেন পাখী লয়ে বিবিধ ছলে
শিকারী বিড়ালের খেলা!
সেকালে গান ছিল একালে হায়
গানের বড় অবহেলা!”

বরজলাল বুড়া শুক্লকেশ
শুভ উষ্ণীষ শিরে,
বিনতি করি’ সবে, সভার মাঝে
আসন নিল ধীরে ধীরে।
শিরা-বাহির-করা শীর্ণ করে
তুলিয়া নিল তানপুব,

ধরিল নতশিরে নয়ন মুদি’
ইমনকল্যাণ সুর।
কাঁপিয়া ক্ষীণ স্বর মরিয়া যায়
বৃহৎ সভাগৃহকোণে,
ক্ষুদ্র পাখী যথা ঝড়ের মাঝে
উড়িতে নারে প্রাণপণে।
বসিয়া বামপাশে প্রতাপ রায়
দিতেছে শত উৎসাহ-
“আহাহা, বাহা বাহা!”-কহিছে কানে
“গলা ছাড়িয়া গান গাহ!”


সভার লোকে সবে অন্যমনা,
কেহ বা কানাকানি করে।
কেহ বা তোলে হাই, কেহ বা ঢোলে,
কেহ বা চলে’ যায় ঘরে।
“ওরে রে আয় লয়ে তামাকু পান”
ভৃত্যে ডাকি কেহ কয়।
সঘনে পাখা নাড়ি’ কেহ বা বলে
“গরম আজি অতিশয়।”
করিছে আনাগোনা ব্যস্ত লোক,
ক্ষণেক নাহি রহে চুপ;
নীরব ছিল সভা, ক্রমশ সেথা
শব্দ উঠে শতরূপ।

বুড়ার গান তাহে ডুবিয়া যায়,
তুফান মাঝে ক্ষীণ তরি;
কেবল দেখা যায় তানপুরায়
আঙ্গুল কাঁপে থরথরি।
হৃদয়ে যেথা হ’তে গানের সুর
উছসি উঠে নিজ সুখে
হেলার কলরব শিলার মত
চাপে সে উৎসের মুখে।
কোথায় গান আর কোথায় প্রাণ,
দু’দিকে ধায় দুইজনে,
তবুও রাখিবারে প্রভুর মান
বরজ গায় প্রাণপণে।


গানের এক পদ মনের ভ্রমে
হারায়ে গেল কি করিয়া!
আবার তাড়াতাড়ি ফিরিয়া গাহে
লইতে চাহে শুধরিয়া।
আবার ভুলে’ যায়, পড়ে না মনে,
সরমে মস্তক নাড়ি’
আবার শুরু হতে ধরিল গান
আবার ভুলি দিল ছাড়ি’।
দ্বিগুণ থরথরি কাঁপিছে হাত,
স্মরণ করে গুরুদেবে।

কণ্ঠ কাঁপিতেছে কাতরে, যেন
বাতাসে দীপ নেবে-নেবে।
গানের পদ তবে ছাড়িয়া দিয়া
রাখিল সুরটুকু ধরি’,
সহসা হাহা রবে উঠিল কাঁদি
গাহিতে গিয়ে হা-হা করি’!
কোথায় দূরে গেল সুরের খেলা,
কোথায় তাল গেল ভাসি’,
গানের সুতা ছিঁড়ি’ পড়িল খসি’
অশ্রু-মুকুতার রাশি।
কোলের সখী তানপুরার পরে
রাখিল লজ্জিত মাথা,
ভুলিল শেখা গান, পড়িল মনে
বাল্য ক্রন্দন-গাথা।
নয়ন ছলছল প্রতাপ রায়
কর বুলায় তার দেহে।
“আইস, হেথা হ'তে আমরা যাই,”
কহিল সকরুণ স্নেহে।
শতেক দীপজ্বালা’ নয়ন-ভরা
ছাড়ি সে উৎসব ঘর
বাহিরে গেল দু’টি প্রাচীন সখা
ধরিয়া দুঁহু দোঁহা কর।

বরজ করযোড়ে কহিল, প্রভু,
মোদের সভা হ’ল ভঙ্গ।
এখন আসিয়াছে নূতন লোক
ধরায় নব নব রঙ্গ।
জগতে আমাদের বিজন সভা
কেবল তুমি আর আমি।
সেথায় আনিয়োনা নূতন শ্রোতা,
মিনতি তব পদে স্বামি!
একাকী গায়কের নহে ত গান,
মিলিতে হবে দুইজনে!
গাহিবে এক জন খুলিয়া গলা,
আরেক জন গাবে মনে!
তটের বুকে লাগে জলের ঢেউ
তবে সে কলতান উঠে,
বাতাসে বন-সভা শিহরি’ কাঁপে
তবে সে মর্ম্মর ফুটে!
জগতে যেথা যত রয়েছে ধ্বনি
যুগল মিলিয়াছে আগে।
যেথানে প্রেম নাই বোবার সভা,
সেখানে গান নাহি জাগে।",রবীন্দ্রনাথ ঠাকুর,মাত্রাবৃত্ত,https://bn.wikisource.org/wiki/%E0%A6%B8%E0%A7%8B%E0%A6%A8%E0%A6%BE%E0%A6%B0_%E0%A6%A4%E0%A6%B0%E0%A7%80/%E0%A6%97%E0%A6%BE%E0%A6%A8%E0%A6%AD%E0%A6%99%E0%A7%8D%E0%A6%97,,,
প্রতীক্ষা ,"আমি এখন সময় করেছি-
তোমার এবার সময় কখন হবে।
সাঁঝের প্রদীপ সাজিয়ে ধরেছি-
শিখা তাহার জ্বালিয়ে দেবে কবে।
নামিয়ে দিয়ে এসেছি সব বোঝা,
তরী আমার বেঁধে এলেম ঘাটে-
পথে পথে ছেড়েছি সব খোঁজা,
কেনা বেচা নানান হাটে হাটে।

সন্ধ্যাবেলায় যে মল্লিকা ফুটে
গন্ধ তারি কুঞ্জে উঠে জাগি।
ভরেছি জুঁই পদ্মপাতার পুটে
তোমার করপদ্মদলের লাগি।
রেখেছি আজ শান্ত শীতল ক’রে
অঙ্গন মোর চন্দনসৌরভে।
সেরেছি কাজ সারাটা দিন ধরে-
তোমার এবার সময় কখন হবে।



আজিকে চাঁদ উঠবে প্রথম রাতে
নদীর পারে নারিকেলের বনে,
দেবালয়ের বিজন আঙিনাতে
পড়বে আলো গাছের ছায়া – সনে।
দখিন – হাওয়া উঠবে হঠাৎ বেগে,
আসবে জোয়ার সঙ্গে তারি ছুটে-
বাঁধা তরী ঢেউয়ের দোলা লেগে
ঘাটের ’পরে মরবে মাথা কুটে।

জোয়ার যখন মিশিয়ে যাবে কূলে,
থম্‌থমিয়ে আসবে যখন জল,
বাতাস যখন পড়বে ঢুলে ঢুলে,
চন্দ্র যখন নামবে অস্তাচল,
শিথিল তনু তোমার ছোঁওয়া ঘুমে
চরণতলে পড়বে লুটে তবে।
বসে আছি শয়ন পাতি ভূমে-
তোমার এবার সময় হবে কবে।",রবীন্দ্রনাথ ঠাকুর,মাত্রাবৃত্ত,https://www.kobikolpolota.in/protikkha-kobita-rabindranath-tagore/,,,
সম্মুখে শান্তিপারাবার,"সমুখে শান্তিপারাবার
ভাসাও তরণী হে কর্ণধার
তুমি হবে চিরসাথি
লও, লও হে ক্রোড় পাতি
অসীমের পথে জ্বলিবে
জ্যোতি ধ্রুবতারকার
সমুখে শান্তিপারাবার
ভাসাও তরণী হে কর্ণধার
মুক্তিদাতা, তোমার ক্ষমা, তোমার দয়া
হবে চিরপাথেয় চিরযাত্রার
হয় যেন মর্তের বন্ধনক্ষয়
বিরাট বিশ্ব বাহু মেলি লয়
পায় অন্তরে নির্ভয় পরিচয়
পায় অন্তরে নির্ভয় পরিচয়
মহা-অজানার
সমুখে শান্তিপারাবার
ভাসাও তরণী হে কর্ণধার",রবীন্দ্রনাথ ঠাকুর,অক্ষরবৃত্ত,https://www.google.com/search?q=%E0%A6%B8%E0%A6%AE%E0%A7%8D%E0%A6%AE%E0%A7%81%E0%A6%96%E0%A7%87+%E0%A6%B6%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%AA%E0%A6%BE%E0%A6%B0%E0%A6%BE%E0%A6%AC%E0%A6%BE%E0%A6%B0&oq=%E0%A6%B8%E0%A6%AE%E0%A7%8D%E0%A6%AE%E0%A7%81%E0%A6%96%E0%A7%87+%E0%A6%B6%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%AA%E0%A6%BE%E0%A6%B0%E0%A6%BE%E0%A6%AC%E0%A6%BE%E0%A6%B0&aqs=chrome..69i57j46i19.42175j0j4&sourceid=chrome&ie=UTF-8,,,
রাহুর মতন মৃত্যু,"রাহুর মতন মৃত্যু
শুধু ফেলে ছায়া,
পারে না করিতে গ্রাস জীবনের স্বর্গীয় অমৃত
জড়ের কবলে
এ কথা নিশ্চিত মনে জানি।
প্রেমের অসীম মূল্য
সম্পূর্ণ বঞ্চনা করি লবে
হেন দস্যু নাই গুপ্ত
নিখিলের গুহা-গহ্বরেতে
এ কথা নিশ্চিত মনে জানি।
সব-চেয়ে সত্য ক’রে পেয়েছিনু যারে
সব-চেয়ে মিথ্যা ছিল তারি মাঝে ছদ্মবেশ ধরি,
অস্তিত্বের এ কলঙ্ক কভু
সহিত না বিশ্বের বিধান
এ কথা নিশ্চিত মনে জানি।
সব-কিছু চলিয়াছে নিরন্তর পরিবর্তবেগে,
সেই তো কালের ধর্ম।

মৃত্যু দেখা দেয় এসে একান্তই অপরিবর্তনে,
এ বিশ্বে তাই সে সত্য নহে
এ কথা নিশ্চিত মনে জানি।
বিশ্বেরে যে জেনেছিল আছে ব’লে
সেই তার আমি
অস্তিত্বের সাক্ষী সেই,
পরম আমির সত্যে সত্য তার
এ কথা নিশ্চিত মনে জানি।",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A8,,,
ওরে পাখি,"ওরে পাখি,
থেকে থেকে ভুলিস কেন সুর,
যাস নে কেন ডাকি—
বাণীহারা প্রভাত হয় যে বৃথা
জানিস নে তুই কি তা।

অরুণ-আলোর প্রথম পরশ
গাছে গাছে লাগে,
কাঁপনে তার তোরই যে সুর
পাতায় পাতায় জাগে—
তুই যে ভোরের আলোর মিতা
জানিস নে তুই কি তা।

জাগরণের লক্ষ্মী যে ওই
আমার শিয়রেতে
আছে আঁচল পেতে,
জানিস নে তুই কি তা।
গানের দানে উহারে তুই
করিস নে বঞ্চিতা!

দুঃখরাতের স্বপনতলে
প্রভাতী তোর কী যে বলে
নবীন প্রাণের গীতা,
জানিস নে তুই কি তা।", রবীন্দ্রনাথ ঠাকুর ,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A9,,,
রৌদ্রতাপ ঝাঝা করে ,"রৌদ্রতাপ ঝাঁঝাঁ করে
জনহীন বেলা দুপহরে।
শূন্য চৌকির পানে চাহি,
সেথায় সান্ত্বনালেশ নাহি।
বুক ভরা তার
হতাশের ভাষা যেন করে হাহাকার।
শূন্যতার বাণী ওঠে করুণায় ভরা,
মর্ম তার নাহি যায় ধরা।
কুকুর মনিবহারা যেমন করুণ চোখে চায়—
অবুঝ মনের ব্যথা করে হায়-হায়—
কী হল যে, কেন হল কিছু নাহি বোঝে,
দিনরাত ব্যর্থ চোখে চারি দিকে খোঁজে।
চৌকির ভাষা যেন আরো বেশি করুণ কাতর,
শূন্যতার মূক ব্যথা ব্যাপ্ত করে প্রিয়হীন ঘর।", রবীন্দ্রনাথ ঠাকুর ,অক্ষরবৃত্ত,,,,
আরো একবার যদি ,"আরো একবার যদি পারি
খুঁজে দেব সে আসনখানি
যার কোলে রয়েছে বিছানো
বিদেশের আদরের বাণী।

অতীতের পালানো স্বপন
আবার করিবে সেথা ভিড়,
অস্ফুট গুঞ্জনস্বরে
আরবার রচি দিবে নীড়।

সুখস্মৃতি ডেকে ডেকে এনে
জাগরণ করিবে মধুর,
যে বাঁশি নীরব হয়ে গেছে
ফিরায়ে আনিবে তার সুর।

বাতায়নে রবে বাহু মেলি
বসন্তের সৌরভের পথে,
মহানিঃশব্দের পদধ্বনি
শোনা যাবে নিশীথজগতে।
বিদেশের ভালোবাসা দিয়ে
যে প্রেয়সী পেতেছে আসন
চিরদিন রাখিবে বাঁধিয়া
কানে কানে তাহারি ভাষণ।

ভাষা যার জানা ছিল নাকো,
আঁখি যার কয়েছিল কথা,
জাগায়ে রাখিবে চিরদিন
সকরুণ তাহারি বারতা।", রবীন্দ্রনাথ ঠাকুর ,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%AB,,,
অই মহামানব আসে  ,"ওই মহামানব আসে;
দিকে দিকে রোমাঞ্চ লাগে
মর্ত ধূলির ঘাসে ঘাসে।
সুরলোকে বেজে উঠে শঙ্খ,
নরলোকে বাজে জয়ডঙ্ক—
এল মহাজন্মের লগ্ন।
আজি অমারাত্রির দুর্গতোরণ যত
ধূলিতলে হয়ে গেল ভগ্ন।
উদয়শিখরে জাগে মাভৈঃ মাভৈঃ রব
নব জীবনের আশ্বাসে।
জয় জয় জয় রে মানব-অভ্যুদয়,
মন্দ্রি উঠিল মহাকাশে।",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A8%E0%A7%A7,,,
জীবন পবিত্র জানি ,"জীবন পবিত্র জানি,
অভাব্য স্বরূপ তার
অজ্ঞেয় রহস্য-উৎস হতে
পেয়েছে প্রকাশ
কোন্‌ অলক্ষিত পথ দিয়ে,
সন্ধান মেলে না তার।
প্রত্যহ নূতন নির্মলতা
দিল তারে সূর্যোদয়
লক্ষ ক্রোশ হতে
স্বর্ণঘটে পূর্ণ করি আলোকের অভিষেকধারা,
সে জীবন বাণী দিল দিবসরাত্রিরে,
রচিল অরণ্যফুলে অদৃশ্যের পূজা-আয়োজন,
আরতির দীপ দিল জ্বালি
নিঃশব্দ প্রহরে।
চিত্ত তারে নিবেদিল
জন্মের প্রথম ভালোবাসা।

প্রত্যহের সব ভালোবাসা
তারি আদি সোনার কাঠিতে
উঠেছে জাগিয়া,
প্রিয়ারে বেসেছি ভালো
বেসেছি ফুলের মঞ্জরিকে;
করেছে সে অন্তরতম
পরশ করেছে যারে।
জন্মের প্রথম গ্রন্থে নিয়ে আসে অলিখিত পাতা,
দিনে দিনে পূর্ণ হয় বাণীতে বাণীতে,
আপনার পরিচয় গাঁথা হয়ে চলে,
দিনশেষে পরিস্ফুট হয়ে ওঠে ছবি,
নিজেরে চিনিতে পারে
রূপকার নিজের স্বাক্ষরে,
তার পরে মুছে ফেলে বর্ণ তার রেখা তার
উদাসীন চিত্রকর কালো কালি দিয়ে—
কিছু বা যায় না মোছা সুবর্ণের লিপি,
ধ্রুবতারকার পাশে জাগে তার জ্যোতিষ্কের লীলা।

", রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%AD,,,
বিবাহের পঞ্চম বরষে,"বিবাহের পঞ্চম বরষে
যৌবনের নিবিড় পরশে
গোপন রহস্যভরে
পরিণত রসপুঞ্জ অন্তরে অন্তরে
পুষ্পের মঞ্জরি হতে ফলের স্তবকে
বৃন্ত হতে ত্বকে
সুবর্ণবিভায় ব্যাপ্ত করে।
সংবৃত সুমন্দ গন্ধ অতিথিরে ডেকে আনে ঘরে
সংযত শোভায়
পথিকের নয়ন লোভায়।
পাঁচ বৎসরের ফুল্ল বসন্তের মাধবীমঞ্জরি
মিলনের স্বর্ণপাত্রে সুধা দিল ভরি;
মধু সঞ্চয়ের পর
মধুপেরে করিল মুখর।
শান্ত আনন্দের আমন্ত্রণে
আসন পাতিয়া দিল রবাহূত অনাহূত জনে।

বিবাহের প্রথম বৎসরে
দিকে দিগন্তরে
শাহানায় বেজেছিল বাঁশি,
উঠেছিল কল্লোলিত হাসি,
আজ স্মিতহাস্য ফুটে প্রভাতের মুখে
নিঃশব্দ কৌতুকে।
বাঁশি বাজে কানাড়ায় সুগম্ভীর তানে
সপ্তর্ষির ধ্যানের আহ্বানে!
পাঁচ বৎসরের ফুল্ল বিকশিত সুখস্বপ্নখানি
সংসারের মাঝখানে পূর্ণতার স্বর্গ দিল আনি।
বসন্তপঞ্চম রাগ আরম্ভেতে উঠেছিল বাজি,
সুরে সুরে তালে তালে পূর্ণ হয়ে উঠিয়াছে আজি,
পুষ্পিত অরণ্যতলে প্রতি পদক্ষেপে
মঞ্জীরে বসন্তরাগ উঠিতেছে কেঁপে।",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%AE,,,
বাণীর মুরতি  গড়ি ,"বাণীর মুরতি গড়ি
একমনে
নির্জন প্রাঙ্গণে
পিণ্ড পিণ্ড মাটি তার
যায় ছড়াছড়ি,
অসমাপ্ত মূক
শূন্যে চেয়ে থাকে
নিরুৎসুক।
গর্বিত মূর্তির পদানত
মাথা করে থাকে নিচু,
কেন আছে উত্তর না দিতে পারে কিছু
বহুগুণে শোচনীয় হায় তার চেয়ে
এক কালে যাহা রূপ পেয়ে
কালে কালে অর্থহীনতায়
ক্রমশ মিলায়।
নিমন্ত্রণ ছিল কোথা শুধাইলে তারে
উত্তর কিছু না দিতে পারে—

কোন্‌ স্বপ্ন বাঁধিবারে
বহিয়া ধূলির ঋণ
দেখা দিল
মানবের দ্বারে।
বিস্মৃত স্বর্গের কোন্‌
উর্বশীর ছবি
ধরণীর চিত্তপটে
বাঁধিতে চাহিয়াছিল
কবি,
তোমারে বাহনরূপে
ডেকেছিল,
চিত্রশালে যত্নে রেখেছিল,
কখন সে অন্যমনে গেছে ভুলি
আদিম আত্মীয় তব ধূলি,
অসীম বৈরাগ্যে তার দিক্‌বিহীন পথে
তুলি নিল বাণীহীন রথে।
এই ভালো,
বিশ্বব্যাপী ধূসর সম্মানে
আজ পঙ্গু আবর্জনা
নিয়ত গঞ্জনা

কালের চরণক্ষেপে পদে পদে
বাধা দিতে জানে,
পদাঘাতে পদাঘাতে জীর্ণ অপমানে
শান্তি পায় শেষে
আবার ধূলিতে যবে মেশে।",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%AF,,,
আমার এ জন্মদিন মাঝে ,"আমার এ জন্মদিন-মাঝে আমি হারা,
আমি চাহি বন্ধুজন যারা
তাহাদের হাতের পরশে
মর্তের অন্তিম প্রীতিরসে
নিয়ে যাব জীবনের চরম প্রসাদ,
নিয়ে যাব মানুষের শেষ আশীর্বাদ।
শূন্য ঝুলি আজিকে আমার;
দিয়েছি উজাড় করি
যাহা কিছু আছিল দিবার,
প্রতিদানে যদি কিছু পাই—
কিছু স্নেহ, কিছু ক্ষমা—
তবে তাহা সঙ্গে নিয়ে যাই
পারের খেয়ায় যাব যবে
ভাষাহীন শেষের উৎসবে।", রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A7%E0%A7%A6,,,
রূপনারায়নের  কুলে ,"রূপ-নারানের কূলে
জেগে উঠিলাম,
জানিলাম এ জগৎ
স্বপ্ন নয়।
রক্তের অক্ষরে দেখিলাম
আপনার রূপ,
চিনিলাম আপনারে
আঘাতে আঘাতে
বেদনায় বেদনায়;
সত্য যে কঠিন,
কঠিনেরে ভালোবাসিলাম,
সে কখনো করে না বঞ্চনা।
আমৃত্যুর দুঃখের তপস্যা এ জীবন,
সত্যের দারুণ মূল্য লাভ করিবারে,
মৃত্যুতে সকল দেনা শোধ ক’রে দিতে।

", রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A7%E0%A7%A7,,,
তব জন্মদিবসের দানের উৎসবে,"তব জন্মদিবসের দানের উৎসবে
বিচিত্র সজ্জিত আজি এই
প্রভাতের উদয়-প্রাঙ্গণ।
নবীনের দানসত্র কুসুমে পল্লবে
অজস্র প্রচুর।
প্রকৃতি পরীক্ষা করি দেখে
ক্ষণে ক্ষণে আপন ভাণ্ডার,
তোমারে সম্মুখে রাখি পেল সে সুযোগ।
দাতা আর গ্রহীতার যে সংগম লাগি
বিধাতার নিত্যই আগ্রহ
আজি তা সার্থক হল,
বিশ্বকবি তাহারি বিস্ময়ে
তোমারে করেন আশীর্বাদ—
তাঁর কবিত্বের তুমি সাক্ষীরূপে দিয়েছ দর্শন
বৃষ্টিধৌত শ্রাবণের
নির্মল আকাশে।

",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A7%E0%A7%A8,,,
প্রথম দিলের সূর্য,"প্রথম দিনের সূর্য
প্রশ্ন করেছিল
সত্তার নূতন আবির্ভাবে,
কে তুমি—
মেলে নি উত্তর।

বৎসর বৎসর চলে গেল,
দিবসের শেষ সূর্য
শেষ প্রশ্ন উচ্চারিল পশ্চিম-সাগরতীরে,
নিস্তব্ধ সন্ধ্যায়,
কে তুমি—
পেল না উত্তর।",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A7%E0%A7%A9,,,
দুঃখের আঁধার রাত্রি বারে বারে,"দুঃখের আঁধার রাত্রি বারে বারে
এসেছে আমার দ্বারে;
একমাত্র অস্ত্র তার দেখেছিনু
কষ্টের বিকৃত ভান, ত্রাসের বিকট ভঙ্গি যত—
অন্ধকার ছলনার ভূমিকা তাহার।

যতবার ভয়ের মুখোশ তার করেছি বিশ্বাস
ততবার হয়েছে অনর্থ পরাজয়।
এই হার-জিত-খেলা—জীবনের মিথ্যা এ কুহক—
শিশুকাল হতে বিজড়িত পদে পদে এই বিভীষিকা—
দুঃখের পরিহাসে ভরা।
ভয়ের বিচিত্র চলচ্ছবি—
মৃত্যুর নিপুণ শিল্প বিকীর্ণ আঁধারে।",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A7%E0%A7%AA,,,
তোমার সৃষ্টির পথ রেখেছ আকীর্ণ করি,"তোমার সৃষ্টির পথ রেখেছ আকীর্ণ করি
বিচিত্র ছলনা-জালে,
হে ছলনাময়ী।
মিথ্যা বিশ্বাসের ফাঁদ পেতেছ নিপুণ হাতে
সরল জীবনে।
এই প্রবঞ্চনা দিয়ে মহত্ত্বেরে করেছ চিহ্নিত;
তার তরে রাখ নি গোপন রাত্রি।
তোমার জ্যোতিষ্ক তারে
যে পথ দেখায়
সে যে তার অন্তরের পথ,
সে যে চিরস্বচ্ছ,
সহজ বিশ্বাসে সে যে
করে তারে চিরসমুজ্জল।
বাহিরে কুটিল হোক অন্তরে সে ঋজু,
এই নিয়ে তাহার গৌরব।
লোকে তারে বলে বিড়ম্বিত।
সত্যেরে সে পায়
আপন আলোকে ধৌত অন্তরে অন্তরে।

কিছুতে পারে না তারে প্রবঞ্চিতে,
শেষ পুরস্কার নিয়ে যায় সে যে
আপন ভাণ্ডারে।
অনায়াসে যে পেরেছে ছলনা সহিতে
সে পায় তোমার হাতে
শান্তির অক্ষয় অধিকার।",রবীন্দ্রনাথ ঠাকুর,অক্ষরবৃত্ত,https://bn.wikisource.org/wiki/%E0%A6%B6%E0%A7%87%E0%A6%B7_%E0%A6%B2%E0%A7%87%E0%A6%96%E0%A6%BE/%E0%A7%A7%E0%A7%AB,,,
সুরলোকে নৃত্যের উৎসবে,"সুরলােকে নৃত্যের উৎসবে
যদি ক্ষণকাল তরে
ক্লান্ত উর্বশীর
তালভঙ্গ হয়
দেবরাজ করে না মার্জনা।
পূর্বাজিত কীর্তি তার
অভিসম্পাতের তলে হয় নির্বাসিত।
আকস্মিক ত্রুটি মাত্র স্বর্গ কভু করে না স্বীকার।
মানবের সভাঙ্গনে
সেখানেও আছে জেগে স্বর্গের বিচার।
তাই মাের কাব্যকলা রয়েছে কুণ্ঠিত
তাপতপ্ত দিনান্তের অবসাদে;
কী জানি শৈথিল্য যদি ঘটে তার পদক্ষেপ-তালে।
খ্যাতিমুক্ত বাণী মাের
মহেন্দ্রের পদতলে করি’ সমর্পণ
যেন চলে যেতে পারি নিরাসক্ত মনে
বৈরাগী সে সূর্যাস্তের গেরুয়া আলােয়;
নির্মম ভবিষ্য জানি অতর্কিতে দস্যুবৃত্তি করে
কীর্তির সঞ্চয়ে,
আজি তার হয় হােক প্রথম সূচনা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7,,,
সকালে জাগিয়া উঠি,"সকালে জাগিয়া উঠি’
ফুলদানে দেখিনু গোলাপ,
প্রশ্ন এল মনে
যুগ-যুগাস্তের আবর্তনে
সৌন্দর্যের পরিণামে যে শক্তি তোমারে আনিয়াছে
অপূর্ণের কুৎসিতের প্রতি পদে পীড়ন এড়ায়ে
সে কি অন্ধ সে কি অন্যমনা,
সেও কি বৈরাগ্যব্রতী সন্ন্যাসীর মতো
সুন্দরে ও অসুন্দরে ভেদ নাহি করে,
শুধু জ্ঞানক্রিয়া শুধু বলক্রিয়া তার
বোধের নাইকো কোনো কাজ?
কা’রা তর্ক ক’রে বলে,— সৃষ্টির সভায়
সুশ্রী কুশ্রী বসে আছে সমান আসনে,
প্রহরীর কোনো বাধা নাই।
আমি কবি তর্ক নাহি জানি,
এ বিশ্বেরে দেখি তার সমগ্র স্বরূপে,
লক্ষ কোটি গ্রহতারা আকাশে আকাশে
বহন করিয়া চলে প্রকাণ্ড সুষমা,
ছন্দ নাহি ভাঙে তার সুর নাহি বাধে,
বিকৃতি না ঘটায় স্খলন,
ঐ তো আকাশে দেখি স্তরে স্তরে পাপড়ি মেলিয়া
জ্যোতির্ময় বিরাট গোলাপ॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%A7,,,
মধ্যদিনে আধোঘুমে আধো জাগরণে,"মধ্যদিনে আধো ঘুমে আধো জাগরণে
বোধ করি স্বপ্নে দেখেছিনু
আমার সত্তার আবরণ
খসে পড়ে গেল
অজানা নদীর স্রোতে
লয়ে মোর নাম মোর খ্যাতি
কৃপণের সঞ্চয় যা কিছু
লয়ে কলঙ্কের স্মৃতি
মধুর ক্ষণের স্বাক্ষরিত,
গৌরব ও অগৌরব
ঢেউয়ে ঢেউয়ে ভেসে যায়
তারে আর পারি না ফিরাতে;
মনে মনে তর্ক করি আমিশূন্য আমি,
যা কিছু হারাল মোর
সব চেয়ে কার লাগি বাজিল বেদনা।
সে মোর অতীত নহে
যারে লয়ে সুখে দুঃখে কেটেছে আমার রাত্রিদিন।
সে আমার ভবিষ্যৎ
যারে কোনোকালে পাই নাই,
যার মধ্যে আকাঙ্খা আমার
ভূমিগর্ভে বীজের মতন
অস্কুরিত আশা লয়ে
দীর্ঘরাত্রি স্বপ্ন দেখেছিল
অনাগত আলোকের লাগি॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%A8,,,
আরোগ্যের পথে,"আরোগ্যের পথে
যখন পেলেম সদ্য
প্রসন্ন প্রাণের নিমন্ত্রণ
দান সে করিল মোরে
নুতন চোখের বিশ্ব-দেখা।
প্রভাত-আলোয় মগ্ন ঐ নীলাকাশ
পুরাতন তপস্বীর
ধ্যানের আসন,
কল্প-আরম্ভের
অন্তহীন প্রথম মুহূর্তখানি
প্রকাশ করিল মোর কাছে;
বুঝিলাম এই এক জন্ম মোর
নব নব জন্মসূত্রে গাঁথা।
সপ্তরশ্মি সূর্যালোক সম
এক দৃশ্য বহিতেছে
অদৃশ্য অনেক সৃষ্টিধারা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%A9,,,
প্রত্যুষে দেখিনু আজ নির্মল আলোকে,"প্রত্যুষে দেখিনু আজ নির্মল আলোকে
নিখিলের শান্তি-অভিষেক,
তরুগুলি নম্রশিরে ধরণীর নমস্কার করিল প্রচার।
যে শান্তি বিশ্বের মর্মে ধ্রুব প্রতিষ্ঠিত
রক্ষা করিয়াছে তা’রে
যুগ যুগান্তের যত আঘাতে সংঘাতে।
বিক্ষুব্ধ এ মর্ত্যভূমে
নিজের জানায় আবির্ভাব
দিবসের আরম্ভে ও শেষে।
তারি পত্র পেয়েছ তো কবি মাঙ্গলিক।
সে যদি অমান্য করে বিদ্রুপের বাহক সাজিয়া
বিকৃতির সভাসদরূপে
চিরনৈরাশ্যের দূত,
ভাঙা যন্ত্রে বেসুর ঝংকারে
ব্যঙ্গ করে এ বিশ্বের শাশ্বত সত্যেরে
তবে তার কোন্ আবশ্যক।
শস্যক্ষেত্রে কাঁটাগাছ এসে
অপমান করে কেন মানুষের অন্নের ক্ষুধারে।
রুগ্ন যদি রোগেরে চরম সত্য বলে,
তাহা নিয়ে স্পর্ধা করা লজ্জা ব’লে জানি
তার চেয়ে বিনা বাক্যে আত্মহত্যা ভালো",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%AA,,,
জীবনের দুঃখ শোকে তাপে,"জীবনের দুঃখে শোকে তাপে
ঋষির একটি বাণী চিত্তে মোর দিনে দিনে হয়েছে উজ্জ্বল
—আনন্দঅমৃতরূপে বিশ্বের প্রকাশ।—
ক্ষুদ্র যত বিরুদ্ধ প্রমাণে
মহানেরে খর্ব করা সহজ পটুতা।
অন্তহীন দেশ কালে পরিব্যাপ্ত সত্যের মহিমা
যে দেখে অখণ্ডরূপে
এ জগতে জন্ম তার হয়েছে সার্থক॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%AB,,,
আমার কীর্তিরে আমি করিনা বিশ্বাস ,"আমার কীর্তিরে আমি করি না বিশ্বাস।
জানি কালসিন্ধু তা’রে
নিয়ত তরঙ্গঘাতে
দিনে দিনে দিবে লুপ্ত করি।
আমার বিশ্বাস আপনারে।
দুই বেলা সেই পাত্র ভরি’
এ বিশ্বের নিত্য সুধা
করিয়াছি পান।
প্রতি মুহুর্তের ভালোবাসা
তার মাঝে হয়েছে সঞ্চিত।
দুঃখভারে দীর্ণ করে নাই
কালো করে নাই ধূলি
শিল্পেরে তাহার।
আমি জানি যাব যবে
সংসারের রঙ্গভূমি ছাড়ি’
সাক্ষ্য দেবে পুষ্পবন ঋতুতে ঋতুতে
এ বিশ্বেরে ভালোবাসিয়াছি।
এ ভালোবাসাই সত্য, এ জন্মের দান।
বিদায় নেবার কালে
এ সত্য অম্লান হয়ে মৃত্যুরে করিবে অস্বীকার॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%AC,,,
খুলে দাও দ্বার,"খুলে দাও দ্বার,
নীলাকাশ করে অবারিত,
কৌতুহলী পুষ্পগন্ধ কক্ষে মোর করুক প্রবেশ,
প্রথম রৌদ্রের আলো
সর্বদেহে হোক সঞ্চারিত শিরায় শিরায়,
আমি বেঁচে আছি তারি অভিনন্দনের বাণী
মর্মরিত পল্লবে পল্লবে আমারে শুনিতে দাও;
এ প্রভাত
আপনার উত্তরীয়ে ঢেকে দিক্ মোর মন
যেমন সে ঢেকে দেয় নবশষ্প শ্যামল প্রান্তর।
ভালোবাসা যা পেয়েছি আমার জীবনে
তাহারি নিঃশব্দ ভাষা
শুনি এই আকাশে বাতাসে
তারি পুণ্যঅভিষেকে করি আজ স্নান।
সমস্ত জন্মের সত্য একখানি রত্নহার রূপে
দেখি ঐ নীলিমার বুকে॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%AD,,,
যে চৈতন্যজ্যোতি,"যে চৈতন্যজ্যোতি
প্রদীপ্ত রয়েছে মোর অন্তরগগনে
নহে আকস্মিক বন্দী প্রাণের সংকীর্ণ সীমানায়
আদি যার শূন্যময় অন্তে যার মৃত্যু নিরর্থক,
মাঝখানে কিছুক্ষণ
যাহা কিছু আছে তার অর্থ যাহা করে উদ্ভাসিত।
এ চৈতন্য বিরাজিত আকাশে আকাশে
আনন্দ অমৃত রূপে,
আজি প্রভাতের জাগরণে
এ বাণী উঠিল বাজি’ মর্মে মর্মে মোর,
এ বাণী গাঁথিয়া চলে সূর্য গ্রহতারা
অস্খলিত ছন্দসূত্রে অনিঃশেষ স্বষ্টির উৎসবে",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%AE,,,
দুঃসহ দুঃখের বেড়াজালে ,"দুঃসহ দুঃখের বেড়াজালে
মানবেরে দেখি যবে নিরুপায়
ভাবিয়া না পাই মনে
সান্তনা কোথায় আছে তার।
আপনারি মূঢ়তায় আপনারি রিপুর প্রশ্রয়ে
এ দুঃখের মূল জানি,
সে জানায় আশ্বাস না পাই।
এ কথা যখন জানি
মানব-চিত্তের সাধনায়
গূঢ় আছে যে সত্যের রূপ
সেই সত্য সুখ দুঃখ সবের অতীত,
তখন বুঝিতে পারি
আপন আত্মায় যারা
ফলবান করে তা’রে
তা’রাই চরম লক্ষ্য মানবসৃষ্টির;
একমাত্র তা’রা আছে আর কেহ নাই;
আর যারা সবে
মায়ার প্রবাহে তা’রা ছায়ার মতন,
দুঃখ তাহাদের সত্য নহে
সুখ তাহাদের বিড়ম্বনা,
তাহাদের ক্ষতব্যথা দারুণ আকৃতি ধ’রে
প্রতিক্ষণে লুপ্ত হয়ে যায়
ইতিহাসে চিহ্ন নাহি রাখে॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%AF,,,
সৃষ্টির চলেছে খেলা ,"সৃষ্টির চলেছে খেলা
চারিদিক হতে শতধারে
কালের অসীম শূন্য পূর্ণ করিবারে
সম্মুখে যা কিছু ঢালে পিছনে তলায় বারে বারে,
নিরন্তর লাভ আর ক্ষতি
তাহাতেই দেয় তা’রে গতি।
কবির ছন্দের খেলা সেও থাকি’ থাকি’
নিশ্চিহ্ন কালের গায়ে ছবি আঁকাআঁকি।
কাল যায় শূন্ত থাকে বাকি।
এই আঁকা-মোছা নিয়ে কাব্যের সচল মরীচিকা
ছেড়ে দেয় স্থান,
পরিবর্তমান
জীবন-যাত্রার করে চলমান টীকা।
মানুষ আপন-আঁকা কালের সীমায়
সান্ত্বনা রচনা করে অসীমের মিথ্যা মহিমায়,
ভুলে যায় কত-না যুগের বাণীরূপ
ভূমিগর্ভে বহিতেছে নিঃশব্দের নিষ্ঠুর বিদ্রুপ॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%A6,,,
আজিকার অরণ্যসভারে,"আজিকার অরণ্যসভারে
অপবাদ দাও বারে বারে;
বলো যবে দৃঢ় কণ্ঠে অহংকৃত আপ্তবাক্যবৎ
প্রকৃতির অভিপ্রায়,—নব ভবিষ্যৎ
করিবে বিরল রসে শুষ্ক তার গান,—
বনলক্ষ্মী করিবে না অভিমান।
এ কথা সবাই জানে
যে সংগীতরসপানে
প্রভাতে প্রভাতে
আনন্দে আলোকসভা মাতে
সে যে হেয়
সে যে অশ্রদ্ধেয়
প্রমাণ করিতে তাহা আরো বহু দীর্ঘকাল যাবে
এই একভাবে।
বনের পাখিরা ততদিন
সংশয়বিহীন
চিরন্তন বসন্তের স্তবে
আকাশ করিবে পূর্ণ
আপনার আনন্দিত রবে॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%A7,,,
প্রভাতে প্রভাতে পাই আলোকের প্রসন্ন পরশে,"প্রভাতে প্রভাতে পাই আলোকের প্রসন্ন পরশে
অস্তিত্বের স্বর্গীয় সম্মান,
জ্যোতিস্রোতে মিশে যায় রক্তের প্রবাহ,
নীরবে ধ্বনিত হয় দেহে মনে জ্যোতিষ্কের বাণী।
রহি আমি দু’ চক্ষুর অঞ্জলি পাতিয়া
প্রতিদিন উর্ধ্ব পানে চেয়ে।
এ আলো দিয়েছে মোরে জন্মের প্রথম অভ্যর্থনা
অস্তসমুদ্রের তীরে এ আলোর দ্বারে
র’বে মোর জীবনের শেষ নিবেদন।
মনে হয় বৃথা বাক্য বলি, সব কথা বলা হয় নাই,
আকাশ-বাণীর সাথে প্রাণের বাণীর
সুর বাঁধা হয় নাই পূর্ণ সুরে,
ভাষা পাই নাই॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%A8,,,
বহুকাল আগে তুমি দিয়েছিলে একগুচ্ছ ধূপ,"বহুকাল আগে তুমি দিয়েছিলে একগুচ্ছ ধূপ,
আজি তার ধোঁয়া হতে বাহিরিল অপরূপ রূপ;
যেন কোন্ পুরাণী আখ্যানে
স্তব্ধ মোর ধ্যানে
ধীরপদে এল কোন্ মালবিকা
লয়ে দীপশিখা
মহাকাল-মন্দিরের দ্বারে
যুগান্তের কোন্ পারে।
সদ্য স্বান পরে
সিক্ত বেণী গ্রীবা তার জড়াইয়া ধরে,
চন্দনের মৃতুগন্ধ আসে
অঙ্গের বাতাসে।
মনে হয় এই পূজারিণী
এরে আমি বারবার চিনি,
আসে মৃত্যুমন্দ পদে
চিরদিবসের বেদীতলে
তুলি’ ফুল শুচিশুভ্র বসন-অঞ্চলে।
শান্ত স্নিগ্ধ চোখের দৃষ্টিতে
সেই বাণী নিয়ে আসে এ যুগের ভাষার সৃষ্টিতে।
সুললিত বাহুর কঙ্কণে
প্রিয়জন-কল্যাণের কামনা বহিছে সযতনে,",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%A9,,,
যখন বীণায় মোর আনমনা সুরে,"যখন বীণায় মোর আনমনা সুরে
গান বেঁধেছিনু বসি একা
তখনো যে ছিলে তুমি দূরে
দাও নাই দেখা;
কেমনে জানিব সেই গান
অপরিচয়ের তীরে তোমারেই করিছে সন্ধান।
দেখিলাম কাছে তুমি আসিলে যেমনি
তোমারি গতির তালে বাজে মোর এ ছন্দের ধবনি
মনে হোলো সুরের সে মিলে
উচ্ছ্বসিল আনন্দের নিশ্বাস নিখিলে।
বর্ষে বর্ষে পুষ্পবনে পুষ্পগুলি ফুটে আর ঝরে
এ মিলের তরে।
কবির সংগীতে বাণী অঞ্জলি পাতিয়া আছে জাগি
অনাগত প্রসাদের লাগি।
চলে লুকাচুরি খেলা বিশ্বে অনিবার
অজানার সাথে অজানার।",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%AA,,,
যেমন ঝড়ের পরে,"যেমন ঝড়ের পরে
আকাশের বক্ষতল করে অবারিত
উদয়াচলের জ্যোতিঃপথ
গভীর নিস্তব্ধ নীলিমায়,
তেমনি জীবন মোর মুক্ত হোক
অতীতের বাষ্পজাল হতে,
সদ্য নব জাগরণ দিক্ শঙ্খধ্বনি
এ জন্মের নব জন্মদ্বারে।
প্রতীক্ষা করিয়া আছি
আলো হতে মুছে যাক রঙের প্রলেপ,
ঘুচে যাক ব্যর্থ খেলা আপনারে খেলেনা করিয়া,
নিরাসক্ত ভালোবাসা আপন দাক্ষিণ্য হতে
শেষ মূল্য পায় যেন তার।
আয়ুস্রোতে ভাসি যবে আঁধারে আলোতে
তীরে তীরে অতীত কীর্তির পানে
ফিরে ফিরে না যেন তাকাই;
সুখে দুঃখে নিরন্তর
লিপ্ত হয়ে আছে যে আপনা
আপন-বাহিরে তা’রে স্থাপন করিতে যেন পারি
সংসারের শতলক্ষ ভাসমান ঘটনার সমান শ্রেণীতে,
নিঃশঙ্ক নিস্পৃহ চোখে দেখি যেন তারে
অনাত্মীয় নির্বাসনে,
এই শেষ কথা মোর
সম্পূর্ণ করুক মোর পরিচয় অসীম শুভ্রতা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%AB,,,
যাহা কিছু চেয়েছিনু একান্ত আগ্রহে,"যাহা কিছু চেয়েছিনু একান্ত আগ্রহে
তাহার চৌদিক হতে বাহুর বেষ্টন
অপসৃত হয় যবে
তখন সে বন্ধনের মুক্তক্ষেত্রে
যে চেতনা উদ্ভাসিয়া উঠে
প্রভাত-আলোর সাথে
দেখি তার অভিন্ন স্বরূপ।
শূন্য তবু সে তো শূন্য নয়।
তখন বুঝিতে পারি ঋষির সে বাণী—
আকাশ আনন্দপুর্ণ না রহিত যদি
জড়তার নাগপাশে দেহমন হইত নিশ্চল।
কোহ্যেবান্যাৎ কঃ প্রাণ্যাৎ
যদেষ আকাশ আনন্দো ন স্যাৎ॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%AC,,,
ধূসর গোধুলিলগ্নে সহসা দেখিনু একদিন,"ধূসর গোধুলিলগ্নে সহসা দেখিনু একদিন
মৃত্যুর দক্ষিণ বাহু জীবনের কণ্ঠে বিজড়িত
রক্ত সূত্রগাছি দিয়ে বাঁধা,
চিনিলাম তখনি দোঁহারে।
দেখিলাম নিতেছে যৌতুক
বরের চরম দান মরণের বধূ,
দক্ষিণ বাহুতে বহি চলিয়াছে যুগাস্তের পানে॥


",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%AD,,,
ধর্মরাজ দিল যবে ধ্বংসের আদেশ,"ধর্মরাজ দিল যবে ধ্বংসের আদেশ
আপন হত্যার ভার আপনিই নিল মানুষেরা
ভেবেছি পীড়িত মনে পথভ্রষ্ট পথিক গ্রহের
অকস্মাৎ অপঘাতে একটি বিপুল চিতানলে
আগুন জ্বলে না কেন মহা এক সহমরণের।
তারপরে ভাবি মনে
দুঃখে দুঃখে পাপ যদি নাহি পায় ক্ষয়
প্রলয়ের ভস্মক্ষেত্রে বীজ তার র’বে সুপ্ত হয়ে,
নূতন সৃষ্টির বক্ষে
কণ্টকিয়া উঠিবে আবার॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%AE,,,
তোমারে দেখি না যবে মনে হয় আর্ত কল্পনায়,"তোমারে দেখি না যবে মনে হয় আর্ত কল্পনায়
পৃথিবী পায়ের নিচে চুপি চুপি করিছে মন্ত্রণা
সরে যাবে ব’লে।
আঁকড়ি’ ধরিতে চাহি উৎকণ্ঠায় শূন্য আকাশেরে
দুই বাহু তুলি’।
চমকিয়া স্বপ্ন যায় ভেঙে
দেখি তুমি নতশিরে বুনিছ পশম
বসি’ মোর পাশে
সৃষ্টির অমোঘ শান্তি সমর্থন করি’॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9%E0%A7%AF,,,
রোগদুঃখ রজনীর নীরন্ধ্র আঁধারে ,"রোগদুঃখ রজনীর নীরন্ধ্র আঁধারে
যে আলোকবিন্দুটিরে ক্ষণে ক্ষণে দেখি
মনে ভাবি কী তার নির্দেশ।
পথের পথিক যথা জানালার রন্ধ্র দিয়ে
উৎসব-আলোর পায় একটুকু খণ্ডিত আভাস,
সেই মতো যে রশ্মি অন্তরে আসে
সে দেয় জানায়ে
এই ঘন আবরণ উঠে গেলে
অবিচ্ছেদে দেখা দিবে
দেশহীন কালহীন আদি জ্যোতি,
শাশ্বত প্রকাশপারাবার,
সূর্য যেথা করে সন্ধ্যাস্নান
যেথায় নক্ষত্র যত মহাকায় বুদ্বুদের মতো
উঠিতেছে ফুটিতেছে,
সেথায় নিশান্তে যাত্রী আমি,
চৈতন্যসাগর-তীর্থপথে॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A8%E0%A7%A6,,,
সজীব খেলনা যদি,"সজীব খেলনা যদি
গড়া হয় বিধাতার কর্মশালে,
কী তাহার দশা হয়
তাই করি অনুভব
আজি আয়ুশেষে।
হেথা খ্যাতি মোর পরাহত,
উপেক্ষিত গাম্ভীর্য আমার,
নিষেধে অনুশাসনে
শোওয়া বসা চলে।
“চুপ করে থাকো”,
“বেশি কথা কওয়া ভালো নয়”,
“আরো কিছু খেতে হবে”,
এ সকল আদেশ নির্দেশ
কভু ভর্ৎসনায় কভু অনুনয়ে
যাহাদের কণ্ঠ হতে আসে
তাহাদের পরিত্যক্ত খেলাঘরে
ভাঙা পুতুলের ট্রাজেডিতে
এই তো সেদিন মাত্র পড়েছে কৈশোর-যবনিকা।
কিছুক্ষণ
বিরোধের স্পর্ধা করি,
তারপরে ভালোছেলে হয়ে
যেমন চালায় তাই চলি।
মনে ভাবি
বৃদ্ধ ভাগ্য তার শাসনের ভার

কিছুদিন নূতন ভাগ্যের হাতে
সঁপি দিয়া কটাক্ষে হাসিছে দূরে থেকে,
হেসেছিল যেমন বাদশা
আবুহোসেনের পালা
রচিয়া আড়ালে।
অমোঘ বিধির রাজ্যে বারবার হয়েছি বিদ্রোহী,
এ রাজ্যে নিয়েছি মেনে
সেই দণ্ড
যাহা মৃণালের চেয়ে সুকোমল,
বিদ্যুতের চেয়ে স্পষ্ট
তর্জনী যাহার॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%AF,,,
সংসারের নানাক্ষেত্রে নানাকর্মে বিক্ষিপ্ত চেতনা,"সংসারের নানাক্ষেত্রে নানাকর্মে বিক্ষিপ্ত চেতনা
মানুষকে দেখি সেথা বিচিত্রের মাঝে
পরিব্যাপ্ত রূপে;
কিছু তার অসমাপ্ত, অপূর্ণ কিছু বা।
রোগীকক্ষে নিবিড় একান্ত পরিচয়
একাগ্র লক্ষ্যের চারিদিকে,
নূতন বিস্ময় সে যে
দেখা দেয় অপরূপ রূপে।
সমস্ত বিশ্বের দয়া
সম্পূর্ণ সংহত তার মাঝে
তার করস্পর্শে, তার বিনিদ্র ব্যাকুল আঁখিপাতে


",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%AE,,,
কখন ঘুমিয়েছিনু,"কখন ঘুমিয়েছিনু
জেগে উঠে দেখিলাম
কমলালেবুর ঝুড়ি
পায়ের কাছেতে
কে গিয়েছে রেখে।
কল্পনায় ডানা মেলে
অনুমান ঘুরে ঘুরে ফিরে
একে একে নানা স্নিগ্ধ নামে।
স্পষ্ট জানি নাই জানি
এক অজানারে লয়ে
নানা নাম মিলিল আসিয়া
নানা দিক হতে।
এক নামে সব নাম সত্য হয়ে উঠি’
দানের ঘটায়ে দিল
পূর্ণ সার্থকতা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%AD,,,
অবসন্ন আলোকের,"অবসন্ন আলোকের
শরতের সায়াহ্ন প্রতিমা,
সংখ্যাহীন তারকার শান্ত নীরবতা
স্তব্ধ তার হৃদয়গহনে,
প্রতিক্ষণে নিঃশ্বসিত নিঃশব্দ শুশ্রূষা।
আঁধারের গুহা দিয়ে
আসে তার জাগরণ-পথে
হতাশ্বাস রজনীর মন্থর প্রহরগুলি
প্রভাতের শুকতারা পানে
পুজাগন্ধী বাতাসের
হিমম্পর্শ লয়ে।
সায়াহ্নের ম্লানদীপ্তি
সে করুণচ্ছবি
ধরিল কল্যাণরূপ
আজি প্রাতে অরুণকিরণে,
দেখিলাম ধীরে আসে আশীর্বাদ বহিʼ
শেফালি-কুসুমরুচি আলোর থালায়॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%AC,,,
অসুস্থ শরীরখানা,"অসুস্থ শরীরখানা
কোন্ অবরুদ্ধ ভাষা করিছে বহন,
বাণীর ক্ষীণতা
মুহ্যমান আলােকেতে রচিতেছে অম্পষ্টের কারা।
নির্ঝর যখন ছোটে পরিপূর্ণ বেগে
বহুদূর দুর্গমেরে করিবারে জয়
গর্জন তাহার
অস্বীকার করি’ চলে গুহার সংকীর্ণ আত্মীয়তা,
ঘােষণা করিতে থাকে নিখিল বিশ্বের অধিকার।
বলহারা ধারা তার মৃদু হয় যবে
বৈশাখের শীর্ণ শুষ্কতায়
হারায় আপন মন্দ্রধ্বনি,
কৃশতম হয়ে আসে আপনার কাছে
আপনার পরিচয়।
খণ্ড খণ্ড কুণ্ড মাঝে
ক্লান্ত তার গতিস্রোত লীন হয়ে থাকে।
তেমনি আমার রুগ্ন বাণী
স্পর্ধা হারায়েছে তার
শক্তি নাই জীবনের সঞ্চিত গ্লানিরে
ধিক্কার দিবার।
আত্মগত ক্লিষ্ট জীবনের কুহেলিকা
তাহার বিশ্বের দৃষ্টি করিছে হরণ।

হে প্রভাতসূর্য
আপনার শুভ্রতম রূপ
তোমার জ্যোতির কেন্দ্রে হেরিব উজ্জল,
প্রভাতধ্যানেরে মোর সেই শক্তি দিয়ে
করো আলোকিত,
তুর্বল প্রাণের দৈন্য
হিরন্ময় ঐশ্বর্ষে তোমার
দূর করি' দাও
পরাভূত রজনীর অপমানসহ॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%AB,,,
নদীর একটি কোণে শুষ্ক মরা ডাল,"নদীর একটা কোণে শুষ্ক মরা ডাল
স্রোতের ব্যাঘাত যদি করে
সৃষ্টিশক্তি ভাসমান আবর্জনা নিয়ে
সেখানে প্রকাশ করে আপনার রচনাচাতুরী,
ছােটো দ্বীপ গড়ে তােলে টেনে আনে শৈবালের দল
তীরের যা পরিত্যক্ত নেয় সে কুড়ায়ে
দ্বীপসৃষ্টি-উপাদানে যাহা তাহা জোটায় সম্বল।
আমার রােগীর ঘরে আবদ্ধ আকাশে
তেমনি চলেছে সৃষ্টি
চৌদিকের সব হতে স্বতন্ত্র স্বরূপে।
তাহার কর্মের আবর্তন
ছােটো সীমাটিতে।
কপালেতে হাত দিয়ে দেখে
তাপ আছে কিনা,
উদ্বিগ্ন চক্ষুর দৃষ্টি প্রশ্ন করে, ঘুম নেই কেন।
চুপি চুপি পা টিপিয়া
ঘরে আনে প্রভাতের আলাে।
পথ্যের থালাটি নিয়ে হাতে
বার বার উপরােধে
রুচির বিরােধ লয় জিনি’।
এলােমেলাে যত কিছু সযত্নে গুছায়ে রাখে
আঁচলে ধুলার লেশ ঝাড়ি'।
দু’হাতে সমান করি’ শয্যার কুঞ্চন
আসন প্রস্তুত রাখে শিয়রের কাছে
বিনিদ্র সেবার লাগি।
কথা হেথা ধীর স্বরে,
দৃষ্টি হেথা বাষ্প দিয়ে ছোঁওয়া,

স্পর্শ হেথা কম্পিত করুণ,
জীবনের এই রুদ্ধ স্রোত
আপনার কেন্দ্রে আবর্তিত
বাহিরের সংবাদের
ধারা হতে বিচ্ছিন্ন সুদূর।

একদিন বন্যা নামে শৈবালের দ্বীপ যায় ভেসে;
পূর্ণ জীবনের যবে নামিবে জোয়ার।
সেই মতাে ভেসে যাবে সেবার বাসাটি
সেথাকার দুঃখপাত্রে সুধাভরা এই কটা দিন॥


",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%AA,,,
দীর্ঘ দুঃখরাত্রি যদি,"দীর্ঘ দুঃখরাত্রি যদি
এক অতীতের প্রান্ততটে
খেয়া তার শেষ করে থাকে
তবে নব বিস্ময়ের মাঝে
বিশ্বজগতের শিশুলােকে
জেগে ওঠে যেন সেই নূতন প্রভাতে
জীবনের নূতন জিজ্ঞাসা।
পুরাতন প্রশ্নগুলি উত্তর না পেয়ে
অবাক বুদ্ধিরে যারা সদা ব্যঙ্গ করে
বালকের চিন্তাহীন লীলাচ্ছলে
সহজ উত্তর তার পাই যেন মনে
সহজ বিশ্বাসে,
যে বিশ্বাস আপনার মাঝে তৃপ্ত থাকে
করে না বিরােধ,
আনন্দের স্পর্শ দিয়ে সত্যের প্রত্যয় দেয় এনে॥


",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%A9,,,
সকাল বেলায় উঠেই দেখি চেয়ে,"সকাল বেলায় উঠেই দেখি চেয়ে
যাহা তাহা রয়েছে ঘর ছেয়ে,
খাতাপত্র কোথায় রাখি কী যে
হাৎড়ে বেড়াই খুঁজে না পাই নিজে।
দামী যত কোথায় কী হয় জমা,
ছড়াছড়ি, নাই কোনাে তার সেমিকোলন কমা।
পড়ে আছে পত্রবিহীন লেফাফা সব ছিন্ন,
এইতাে দেখি পুরুষ জাতের জাত-কুঁডেমির চিহ্ন।
পরক্ষণেই নামে কাজে মেয়ের হস্ত দুটি
মুহুর্তেকেই বিলুপ্ত হয় যেথায় যত ক্রটি।
দ্রুত হস্তে নিলজ্জ সব বিশৃঙ্খলার প্রতি
নিয়ে আসে শােভনা তার চরম সদ্গতি।
ছেঁড়ার ক্ষত আরােগ্য হয় দাগীর লজ্জা ঢাকে,
অদরকারীর গােপন বাসা কোথাও নাহি থাকে।
অগােছালাের মধ্যে থাকি ভাবি অবাক-পারা
সৃষ্টিতে এই পুরুষ মেয়ের চলেছে দুইধারা,—
পুরুষ আপন চারিদিকে জমায় আবর্জনা
মেয়ে এসে নিত্য তা'রে করিছে মার্জনা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%A8,,,
জগতের মাঝখানে যুগে যুগে হইতেছে জমা,"জগতের মাঝখানে যুগে যুগে হইতেছে জমা
সুতীব্র অক্ষমা।
অগােচরে কোনােখানে একটি রেখার হােলে ভুল
দীর্ঘকালে অকস্মাৎ আপনারে করে সে নির্মূল।
ভিত্তি যার ধ্রুব ব’লে হয়েছিল মনে
তলে তার ভূমিকম্প ট’লে ওঠে প্রলয়নর্তনে।
প্রাণী কত এসেছিল দলে দলে
জীবনের রঙ্গভূমে
অপর্যাপ্ত শক্তির সম্বলে
সে শক্তিই ভ্রম তার,
ক্রমেই অসহ্য হয়ে লুপ্ত ক'রে দেয় মহা ভার।
কেহ নাহি জানে
এ বিশ্বের কোন্‌খানে
প্রতিক্ষণে জমা।
দারুণ অক্ষমা।
দৃষ্টির অতীত ত্রুটি করিয়া ভেদন
সম্বন্ধের দৃঢ় সূত্র করিছে ছেদন,
ইঙ্গিতের স্ফুলিঙ্গের ভ্রম
পশ্চাতে ফেরার পথ চিরতরে করিছে দুর্গম।
দারুণ ভাঙন এ যে পূর্ণেরি আদেশে
কী অপূর্ব সৃষ্টি তার দেখা দিবে শেষে,

গুঁড়াবে অবাধ্য মাটি বাধা হবে দূর,
বহিয়া নূতন প্রাণ উঠিবে অঙ্কুর।
হে অক্ষমা,
সৃষ্টির বিধানে তুমি শক্তি যে পরমা,
শান্তির পথের কাঁটা তব পদপাতে
বিদলিত হয়ে যায় বারবার আঘাতে আঘাতে॥


",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%A7,,,
আমার দিনের শেষ ছায়াটুকু,"আমার দিনের শেষ ছায়াটুকু
মিশাইলে মূলতানে,
গুঞ্জন তা'র র'বে চিরদিন
ভুলে যাবে তা'র মানে।
কর্মক্লান্ত পথিক যখন
বসিবে পথের ধারে,
এই রাগিণীর করুণ আভাস
পরশ করিবে তা'রে;
নীরবে শুনিবে মাথাটি করিয়া নিচু,
শুধু এইটুকু আভাসে বুঝিবে
বুঝিবে না আর কিছু—
বিস্মৃত যুগে দুর্লভ ক্ষণে
বেঁচেছিল কেউ বুঝি
আমরা যাহার খোঁজ পাই নাই
তাই সে পেয়েছে খুঁজি॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A7%E0%A7%A6,,,
হে প্রাচীন তমস্বিনী,"হে প্রাচীন তমস্বিনী,
আজি আমি রােগের বিমিশ্র তমিস্রায়
মনে মনে হেরিতেছি
কালের প্রথম কল্পে নিরন্তর অন্ধকারে
বসেছ সৃষ্টির ধ্যানে
কী ভীষণ একা,
বােবা তুমি, অন্ধ তুমি।
অসুস্থ দেহের মাঝে ক্লিষ্ট রচনার যে প্রয়াস
তাই হেরিলাম আমি
অনাদি আকাশে।
পঙ্গু উঠিতেছে কাঁদি নিদ্রার অতল মাঝে,
আত্মপ্রকাশের ক্ষুধা বিগলিত লৌহগর্ভ হতে
গােপনে উঠিছে জ্বলি শিখায় শিখায়।
অচেতন তােমার অঙ্গুলি
অস্পষ্ট শিল্পের মায়া বুনিয়া চলিছে,
আদি মহার্ণব-গর্ভ হতে
অকস্মাৎ ফুলে ফুলে’ উঠিতেছে—
প্রকাও স্বপ্নের পিণ্ড
বিকলাঙ্গ অসম্পূর্ণ,
অপেক্ষা করিছে অন্ধকারে
কালের দক্ষিণ হস্তে পাবে কবে পূর্ণ দেহ
বিরূপ কদর্য নেবে সুসংগত কলেবর
নব সূর্যালােকে।
মূর্তিকার দিবে আসি মন্ত্র পড়ি’
ধীরে ধীরে উদ্ঘাটিবে বিধাতার অন্তর্গূঢ় সংকল্পের ধারা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%AF,,,
মনে হয় হেমন্তের দুর্ভাষার কুজ্ঝটিকা পানে,"মনে হয় হেমন্তের দুর্ভাষার কুজ্ঝটিকা পানে
আলােকের কী যেন ভর্ৎসনা
দিগন্তের মূঢ়তারে তুলিছে তর্জনী।
পাণ্ডুবর্ণ হয়ে আসে সূর্যোদয়
আকাশের ভালে,
লজ্জা ঘনীভূত হয়
হিমসিক্ত অরণ্যছায়ায়
স্তব্ধ হয় পাখিদের গান॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%AE,,,
গহন রজনীমাঝে,"গহন রজনীমাঝে
রােগীর আবিল দৃষ্টিতলে
যখন সহসা দেখি
তােমার জাগ্রত আবির্ভাব
মনে হয় যেন
আকাশে অগণ্য গ্রহতারা
অন্তহীন কালে
আমারি প্রাণের দায় করিছে স্বীকার।
তারপরে জানি যবে
তুমি চলে যাবে,
আতঙ্ক জাগায় অকস্মাৎ
উদাসীন জগতের ভীষণ স্তব্ধতা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%AD,,,
ওগো আমার ভোরের চড়ুইপাখি ,"ওগাে আমার ভােরের চড়ুই পাখি,
একটুখানি আঁধার থাকতে বাকি
ঘুমঘােরের অল্প অবশেষে,
শাসির পরে ঠোকর মারো এসে,
দেখাে কোনাে খবর আছে নাকি।
তাহার পরে কেবল মিছিমিছি
যেমন খুশি নাচের সঙ্গে
যেমন খুশি কেবল কিচিমিচি;
নির্ভীক ঐ পুচ্ছ।
সকল বাধা শাসন করে তুচ্ছ।
যখন প্রাতে দোয়েলরা দেয় শিস
কবির কাছে পায় তারা বকশিশ,
সার প্রহর একটানা এক পঞ্চম সুর সাধি
লুকিয়ে কোকিল করে কী ওস্তাদি,
সকল পাখি ঠেলে
কালিদাসের বাহবা সেই পেলে।
তুমি কেয়ার করাে না তার কিছু,
মানাে নাকো স্বরগ্রামের কোনাে উঁচু নিচু।
কালিদাসের ঘরের মধ্যে ঢুকে
ছন্দভাঙা চেঁচামেচি
বাধাও কী কৌতুকে।
নবরত্ন-সভায় কবি যখন করে গান
তুমি তারি থামের মাথায় কী করো সন্ধান।
কবিপ্রিয়ার তুমি প্রতিবেশী,
সারা মুখর প্রহর ধ'রে তােমার মেশামেশি।
বসন্তেরি বায়না-করা
নয়তাে তােমার নাট্য,

যেমন-তেমন নাচন তােমার,
নাইকো পারিপাট্য।
অরণ্যেরি গাহন-সভায় যাও না সেলাম ঠুকি’,
আলাের সঙ্গে গ্রাম্য ভাষায় আলাপ মুখোমুখি;
কী যে তাহার মানে
নাইকো অভিধানে,
স্পন্দিত ওই বক্ষটুকু তাহার অর্থ জানে।
ডাইনে বাঁয়ে ঘাড় বেঁকিয়ে কী করাে মস্করা,
অকারণে সমস্ত দিন কিসের এত ত্বরা।
মাটির পরে টান,
ধুলায় করাে স্নান,
এমনি তােমার অযত্নেরি সজ্জা,
মলিনতা লাগে না তায় দেয় না তারে লজ্জা।
বাসা বাঁধাে রাজার ঘরের ছাদের কোণে
লুকোচুরি নাইকো তােমার মনে।


অনিদ্রাতে যখন আমার কাটে দুখের রাত
আশা করি দ্বারে তােমার প্রথম চঞ্চুঘাত।
অভীক তােমার চটুল তােমার
সহজ প্রাণের বাণী
দাও আমারে আনি,
সকল জীবের দিনের আলাে
আমারে লয় ডাকি,
ওগো আমার ভােরের চড়ুই পাখি॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%AC,,,
এই মহাবিশ্বতলে,"এই মহাবিশ্বতলে
যন্ত্রণার ঘূর্ণযন্ত্র চলে,
চূর্ণ হোতে থাকে গ্রহতারা।
উৎক্ষিপ্ত স্ফুলিঙ্গ যত
দিক্‌-বিদিকে অস্তিত্বের বেদনারে
প্রলয়দুঃখের রেণুজালে
ব্যাপ্ত করিবারে ছোটে প্রচণ্ড আবেগে।
পীড়নের যন্ত্রশালে
চেতনার উদ্দীপ্ত প্রাঙ্গণে
কোথা শেল শূল যত হতেছে ঝংকৃত,
কোথা ক্ষতরক্ত উৎসারিছে।
মানুষের ক্ষুদ্র দেহ,
যন্ত্রণার শক্তি তার কী দুঃসীম।
সৃষ্টি ও প্রলয়-সভাতলে—
তার বহ্নিরসপাত্র
কী লাগিয়া যোগ দিল বিশ্বের ভৈরবীচক্রে
বিধাতার প্রচণ্ড মত্ততা—কেন
এ দেহের মৃৎভাণ্ড ভরিয়া
রক্তবর্ণ প্রলাপের অশ্রুস্রোতে করে বিপ্লাবিত।
প্রতিক্ষণে অন্তহীন মূল্য দিল তারে
মানবের দুর্জয় চেতনা,
দেহ-দুঃখ-হোমানলে
যে অর্ঘ্যের দিল সে আহুতি—
জ্যোতিষ্কের তপস্যায়
তার কি তুলনা কোথা আছে।
এমন অপরাজিত বীর্যের সম্পদ,
এমন নির্ভীক সহিষ্ণুতা,


এমন উপেক্ষা মরণেরে,
হেন জয়যাত্রা—
বহ্নিশয্যা মাড়াইয়া দলে দলে
দুঃখের সীমান্ত খুঁজিবারে
নামহীন জ্বালাময় কী তীর্থের লাগি
সাথে সাথে পথে পথে
এমন সেবার উৎস আগ্নেয় গহ্বর ভেদ করি’
অফুরান প্রেমের পাথেয়॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%AB,,,
অজস্র দিনের আলো ,"অজস্র দিনের আলো
জানি একদিন
দু-চক্ষুরে দিয়েছিলে ঋণ।
ফিরায়ে নেবার দাবি জানায়েছ আজ
তুমি মহারাজ।
শোধ করে দিতে হবে জানি,
তবু কেন সন্ধ্যাদীপে
ফেলো ছায়াখানি।
রচিলে যে আলো দিয়ে তব বিশ্বতল
আমি সেথা অতিথি কেবল।
হেথা হোথা যদি পড়ে থাকে
কোনো ক্ষুদ্র ফাঁকে
নাই হোলো পুরা
সেটুকু টুকুরা —
রেখে যেয়ো ফেলে
অবহেলে,
যেথা তব রথ
শেষ চিহ্ন রেখে যায় অন্তিম ধুলায়
সেথায় রচিতে দাও আমার জগত।
অল্প কিছু আলো থাক্
অল্প কিছু ছায়া
আর কিছু মায়া।
ছায়াপথে লুপ্ত আলোকের পিছু
হয়তো কুড়ায়ে পাবে কিছু।
কণামাত্র লেশ
তোমার ঋণের অবশেষ॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%AA,,,
একা বসে আছি হেথায়,"একা বসে আছি হেথায়
যাতায়াতের পথের তীরে।
যারা  বিহান বেলায় গানের খেয়া
আনল বেয়ে প্রাণের ঘাটে,
আলোছায়ার নিত্য নাটে
সাঁঝের বেলায় ছায়ায় তা’রা
মিলায় ধীরে।
আজকে তা’রা এল আমার
স্বপ্নলোকের দুয়ার ঘিরে,
সুরহারা সব ব্যথা যত
একতারা তা’র খুঁজে ফিরে।
প্রহর পরে প্রহর যে যায়
বসে বসে কেবল গণি
নীরব জপের মালার ধ্বনি
অন্ধকারের শিরে শিরে॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B0%E0%A7%8B%E0%A6%97%E0%A6%B6%E0%A6%AF%E0%A7%8D%E0%A6%AF%E0%A6%BE%E0%A6%AF%E0%A6%BC/%E0%A7%A9,,,
"অপরাহ্নে এসেছিল জন্মবাসরের আমন্ত্রণে

","অপরাহ্নে এসেছিল জন্মবাসরের আমন্ত্রণে
পাহাড়িয়া যত।
একে একে দিল মোরে পুষ্পের মঞ্জরি
নমস্কার-সহ।
ধরণী লভিয়াছিল কোন্‌ ক্ষণে
প্রস্তর-আসনে বসি
বহু যুগ বহ্নিতপ্ত তপস্যার পরে এই বর—
এ পুষ্পের দান
মানুষের জন্মদিনে উৎসর্গ করিবে আশা করি।
সেই বর, মানুষেরে সুন্দরের সেই নমস্কার
আজি এল মোর হাতে
আমার জন্মের এই সার্থক স্মরণ।
নক্ষত্রে-খচিত মহাকাশে
কোথাও কি জ্যোতিঃসম্পদের মাঝে
কখনো দিয়েছে দেখা এ দুর্লভ আশ্চর্য সম্মান।


",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%85%E0%A6%AA%E0%A6%B0%E0%A6%BE%E0%A6%B9%E0%A7%8D%E0%A6%A3%E0%A7%87_%E0%A6%8F%E0%A6%B8%E0%A7%87%E0%A6%9B%E0%A6%BF%E0%A6%B2_%E0%A6%9C%E0%A6%A8%E0%A7%8D%E0%A6%AE%E0%A6%AC%E0%A6%BE%E0%A6%B8%E0%A6%B0%E0%A7%87%E0%A6%B0_%E0%A6%86%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A6%A3%E0%A7%87,,,
"আজি জন্মবাসরের বক্ষ ভেদ করি

","আজি জন্মবাসরের বক্ষ ভেদ করি
প্রিয়মৃত্যুবিচ্ছেদের এসেছে সংবাদ;
আপন আগুনে শোক দগ্ধ করি দিল আপনারে,
উঠিল প্রদীপ্ত হয়ে।
সায়াহ্নবেলার ভালে অস্তসূর্য দেয় পরাইয়া
রক্তোজ্জ্বল মহিমার টিকা,
স্বর্ণময়ী করে দেয় আসন্ন রাত্রির মুখশ্রীরে,
তেমনি জ্বলন্ত শিখা মৃত্যু পরাইল মোরে
জীবনের পশ্চিমসীমায়।

আলোকে তাহার দেখা দিল
অখণ্ড জীবন, যাহে জন্মমৃত্যু এক হয়ে আছে।
সে মহিমা উদ্‌বারিল যাহার উজ্জ্বল অমরতা
কৃপণ ভাগ্যের দৈন্যে দিনে দিনে রেখেছিল ঢেকে॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%86%E0%A6%9C%E0%A6%BF_%E0%A6%9C%E0%A6%A8%E0%A7%8D%E0%A6%AE%E0%A6%AC%E0%A6%BE%E0%A6%B8%E0%A6%B0%E0%A7%87%E0%A6%B0_%E0%A6%AC%E0%A6%95%E0%A7%8D%E0%A6%B7_%E0%A6%AD%E0%A7%87%E0%A6%A6_%E0%A6%95%E0%A6%B0%E0%A6%BF,,,
"আরবার ফিরে এল উৎসবের দিন

","আরবার ফিরে এল উৎসবের দিন।
বসন্তের অজস্র সম্মান
ভরি দিল তরুশাখা কবির প্রাঙ্গণে
নব জন্মদিনের ডালিতে।
রুদ্ধ কক্ষে দূরে আছি আমি—
এ বৎসরে বৃথা হল পলাশবনের নিমন্ত্রণ।
মনে করি, গান গাই বসন্তবাহারে।
আসন্ন বিরহস্বপ্ন ঘনাইয়া নেমে আসে মনে।
জানি, জন্মদিন
এক অবিচিত্র দিনে ঠেকিবে এখনি,
মিলে যাবে অচিহ্নিত কালের পর্যায়ে।
পুষ্পবীথিকার ছায়া এ বিষাদে করে না করুণ,
বাজে না স্মৃতির ব্যথা অরণ্যের মর্মরে গুঞ্জনে।
নির্মম আনন্দ এই উৎসবের বাজাইবে বাঁশি
বিচ্ছেদের বেদনারে পথপার্শ্বে ঠেলিয়া ফেলিয়া",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%86%E0%A6%B0%E0%A6%AC%E0%A6%BE%E0%A6%B0_%E0%A6%AB%E0%A6%BF%E0%A6%B0%E0%A7%87_%E0%A6%8F%E0%A6%B2_%E0%A6%89%E0%A7%8E%E0%A6%B8%E0%A6%AC%E0%A7%87%E0%A6%B0_%E0%A6%A6%E0%A6%BF%E0%A6%A8,,,
"করিয়াছি বাণীর সাধনা

","করিয়াছি বাণীর সাধনা
দীর্ঘকাল ধরি,
আজ তারে ক্ষণে ক্ষণে উপহাস পরিহাস করি।
বহু ব্যবহার আর দীর্ঘ পরিচয়
তেজ তার করিতেছে ক্ষয়।
নিজেরে করিয়া অবহেলা
নিজেরে নিয়ে সে করে খেলা।
তবু জানি, অজানার পরিচয় আছিল নিহিত
বাক্যে তার বাক্যের অতীত।
সেই অজানার দূত আজি মোরে নিয়ে যায় দূরে

নিবেদন করিতে প্রণাম—
মন তাই বলিতেছে, আমি চলিলাম।


সেই সিন্ধু-মাঝে সূর্য দিনযাত্রা করি দেয় সারা,
সেথা হতে সন্ধ্যাতারা
রাত্রিরে দেখায়ে আনে পথ
যেথা তার রথ
চলেছে সন্ধান করিবারে
নূতন প্রভাত-আলো তমিস্রার পারে।

আজ সব কথা,
মনে হয়, শুধু মুখরতা।
তারা এসে থামিয়াছে
পুরাতন সে মন্ত্রের কাছে
ধ্বনিতেছে যাহা সেই নৈঃশব্দ্যচূড়ায়
সকল সংশয় তর্ক যে মৌনের গভীরে ফুরায়।
লোকখ্যাতি যাহার বাতাসে
ক্ষীণ হয়ে তুচ্ছ হয়ে আসে।
দিনশেষে কর্মশালা ভাষা-রচনার
নিরুদ্ধ করিয়া দিক দ্বার।
পড়ে থাক্‌ পিছে
বহু আবর্জনা, বহু মিছে।
বার বার মনে মনে বলিতেছি, আমি চলিলাম—
যেথা নাই নাম,
যেখানে পেয়েছে লয়
সকল বিশেষ পরিচয়,
নাই আর আছে
এক হয়ে যেথা মিশিয়াছে,
যেখানে অখণ্ড দিন
আলোহীন অন্ধকারহীন,
আমার আমির ধারা মিলে যেথা যাবে ক্রমে ক্রমে
পরিপূর্ণ চৈতন্যের সাগরসংগমে।

এই বাহ্য আবরণ, জানি না তো, শেষে
নানা রূপে রূপান্তরে কালস্রোতে বেড়াবে কি ভেসে।
আপন স্বাতন্ত্র্য হতে নিঃসক্ত দেখিব তারে আমি
বাহিরে বহুর সাথে জড়িত অজানা তীর্থগামী।


আসন্ন বর্ষের শেষ। পুরাতন আমার আপন
শ্লথবৃন্ত ফলের মতন
ছিন্ন হয়ে আসিতেছে। অনুভব তারি
আপনারে দিতেছে বিস্তারি
আমার সকল-কিছু-মাঝে।
প্রচ্ছন্ন বিরাজে
নিগূঢ় অন্তরে যেই একা,
চেয়ে আছি পাই যদি দেখা।
পশ্চাতের কবি
মুছিয়া করিছে ক্ষীণ আপন হাতের আঁকা ছবি।
সুদূর সম্মুখে সিন্ধু, নিঃশব্দ রজনী,
তারি তীর হতে আমি আপনারি শুনি পদধ্বনি
অসীম পথের পান্থ, এবার এসেছি ধরা-মাঝে
মর্তজীবনের কাজে।
সে পথের 'পরে
ক্ষণে ক্ষণে অগোচরে

সকল পাওয়ার মধ্যে পেয়েছি অমূল্য উপাদেয়
এমন সম্পদ যাহা হবে মোর অক্ষয় পাথেয়।
মন বলে, আমি চলিলাম,
রেখে যাই আমার প্রণাম
তাঁদের উদ্দেশে যাঁরা জীবনের আলো
ফেলেছেন পথে যাহা বারে বারে সংশয় ঘুচালো

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%95%E0%A6%B0%E0%A6%BF%E0%A6%AF%E0%A6%BC%E0%A6%BE%E0%A6%9B%E0%A6%BF_%E0%A6%AC%E0%A6%BE%E0%A6%A3%E0%A7%80%E0%A6%B0_%E0%A6%B8%E0%A6%BE%E0%A6%A7%E0%A6%A8%E0%A6%BE,,,
"কাল প্রাতে মোর জন্মদিনে

","কাল প্রাতে মোর জন্মদিনে
এ শৈল-আতিথ্যবাসে
বুদ্ধের নেপালী ভক্ত এসেছিল মোর বার্তা শুনে।
ভূতলে আসন পাতি
বুদ্ধের বন্দনামন্ত্র শুনাইল আমার কল্যাণে—
গ্রহণ করিনু সেই বাণী।
এ ধরায় জন্ম নিয়ে যে মহামানব
সব মানবের জন্ম সার্থক করেছে একদিন,
মানুষের জন্মক্ষণ হতে
নারায়ণী এ ধরণী
যাঁর আবির্ভাব লাগি অপেক্ষা করেছে বহু যুগ,
যাঁহাতে প্রত্যক্ষ হল ধরায় সৃষ্টির অভিপ্রায়,
শুভক্ষণে পুণ্যমন্ত্রে
তাঁহারে স্মরণ করি জানিলাম মনে—
প্রবেশি মানবলোকে আশি বর্ষ আগে
এই মহাপুরুষের পুণ্যভাগী হয়েছি আমিও॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%95%E0%A6%BE%E0%A6%B2_%E0%A6%AA%E0%A7%8D%E0%A6%B0%E0%A6%BE%E0%A6%A4%E0%A7%87_%E0%A6%AE%E0%A7%8B%E0%A6%B0_%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87,,,
"কালের প্রবল আর্বতে প্রতিহত

","কালের প্রবল আবর্তে প্রতিহত
ফেনপুঞ্জের মতো,
আলোকে আঁধারে রঞ্জিত এই মায়া,
অদেহ ধরিল কায়া।
সত্তা আমার, জানি না সে কোথা হতে
হল উত্থিত নিত্যধাবিত স্রোতে।
সহসা অভাবনীয়
অদৃশ্য এক আরম্ভ-মাঝে কেন্দ্র রচিল স্বীয়।
বিশ্বসত্তা মাঝখানে দিল উঁকি,
এ কৌতুকের পশ্চাতে আছে জানি না কে কৌতুকী।
ক্ষণিকারে নিয়ে অসীমের এই খেলা,
নববিকাশের সাথে গেঁথে দেয় শেষ-বিনাশের হেলা,
আলোকে কালের মৃদঙ্গ উঠে বেজে,
গোপনে ক্ষণিকা দেখা দিতে আসে মুখ-ঢাকা বধূ সেজে,
গলায় পরিয়া হার
বুদ্‌বুদ্‌ মণিকার।
সৃষ্টির মাঝে আসন করে সে লাভ,
অনন্ত তারে অন্তসীমায় জানায় অবির্ভাব॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%95%E0%A6%BE%E0%A6%B2%E0%A7%87%E0%A6%B0_%E0%A6%AA%E0%A7%8D%E0%A6%B0%E0%A6%AC%E0%A6%B2_%E0%A6%86%E0%A6%AC%E0%A6%B0%E0%A7%8D%E0%A6%A4%E0%A7%87_%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%B9%E0%A6%A4,,,
"জটিল সংসার

","জটিল সংসার,
মোচন করিতে গ্রন্থি জড়াইয়া পড়ি বারংবার।
গম্য নহে সোজা,
দুর্গম পথের যাত্রা স্কন্ধে বহি দুশ্চিন্তার বোঝা।
পথে পথে যথাতথা
শত শত কৃত্রিম বক্রতা।
অণুক্ষণ
হতাশ্বাস হয়ে শেষে হার মানে মন।
জীবনের ভাঙা ছন্দে ভ্রষ্ট হয় মিল,
বাঁচিবার উৎসাহ ধূলিতলে লুটায়ে শিথিল।

ওগো আশাহারা,
শুষ্কতার 'পরে আনো নিখিলের রসবন্যাধারা।
বিরাট আকাশে,
বনে বনে, ধরণীর ঘাসে ঘাসে,
সুগভীর অবকাশ পূর্ণ হয়ে আছে
গাছে গাছে,
অন্তহীন শান্তি-উৎস-স্রোতে।
অন্তঃশীল যে রহস্য আঁধারে আলোতে
তারে সদ্য করুক আহ্বান

আদিম প্রাণের যজ্ঞে মর্মের সহজ সামগান।
আত্মার মহিমা যাহা তুচ্ছতায় দিয়েছে জর্জরি
ম্লান অবসাদে, তারে দাও দূর করি,
লুপ্ত হয়ে যাক শূন্যতলে
দ্যুলোকের ভূলোকের সন্মিলিত মন্ত্রণার বলে

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%9C%E0%A6%9F%E0%A6%BF%E0%A6%B2_%E0%A6%B8%E0%A6%82%E0%A6%B8%E0%A6%BE%E0%A6%B0,,,
জন্মবাসরের ঘটে,"জন্মবাসরের ঘটে
নানা তীর্থে পুণ্যতীর্থবারি
করিয়াছি আহরণ, এ কথা রহিল মোর মনে।
একদা গিয়েছি চিন দেশে,
অচেনা যাহারা
ললাটে দিয়েছে চিহ্ন 'তুমি আমাদের চেনা' ব'লে।
খসে পড়ে গিয়েছিল কখন পরের ছদ্মবেশ;
দেখা দিয়েছিল তাই অন্তরের নিত্য যে মানুষ;
অভাবিত পরিচয়ে
আনন্দের বাঁধ দিল খুলে।
ধরিনু চিনের নাম, পরিনু চিনের বেশবাস।
এ কথা বুঝিনু মনে,
যেখানেই বন্ধু পাই সেখানেই নবজন্ম ঘটে।
আনে সে প্রাণের অপূর্বতা।
বিদেশী ফুলের বনে অজানা কুসুম ফুটে থাকে—
বিদেশী তাহার নাম, বিদেশে তাহার জন্মভূমি,
আত্মার আনন্দক্ষেত্রে তার আত্মীয়তা
অবারিত পায় অভ্যর্থনা॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%9C%E0%A6%A8%E0%A7%8D%E0%A6%AE%E0%A6%AC%E0%A6%BE%E0%A6%B8%E0%A6%B0%E0%A7%87%E0%A6%B0_%E0%A6%98%E0%A6%9F%E0%A7%87,,,
জীবনভাগ্য নিত্য আশীর্বাদ ,"জীবনবহনভাগ্য নিত্য আশীর্বাদে
ললাট করুক স্পর্শ
অনাদি জ্যোতির দান-রূপে—
নব নব জাগরণে প্রভাতে প্রভাতে
মর্ত এ আয়ুর সীমানায়।
ম্লানিমার ঘন আবরণ
দিনে দিনে পড়ুক খসিয়া
অমর্তলোকের দ্বারে
নিদ্রায়-জড়িত রাত্রি-সম।
হে সবিতা, তোমার কল্যাণতম রূপ
কারো অপাবৃত,
সেই দিব্য আবির্ভাবে
হেরি আমি আপন আত্মারে
মৃত্যুর অতীত॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%9C%E0%A7%80%E0%A6%AC%E0%A6%A8%E0%A6%AC%E0%A6%B9%E0%A6%A8%E0%A6%AD%E0%A6%BE%E0%A6%97%E0%A7%8D%E0%A6%AF_%E0%A6%A8%E0%A6%BF%E0%A6%A4%E0%A7%8D%E0%A6%AF_%E0%A6%86%E0%A6%B6%E0%A7%80%E0%A6%B0%E0%A7%8D%E0%A6%AC%E0%A6%BE%E0%A6%A6%E0%A7%87,,,
জীবনের আশি বর্ষে প্রবেশিনু যবে,"জীবনের আশি বর্ষে প্রবেশিনু যবে
এ বিস্ময় মনে আজ জাগে—
লক্ষকোটি নক্ষত্রের
অগ্নিনির্ঝরের যেথা নিঃশব্দ জ্যোতির বন্যাধারা
ছুটেছে অচিন্ত্য বেগে নিরুদ্দেশ শূন্যতা প্লাবিয়া
দিকে দিকে,
তমোঘন অন্তহীন সেই আকাশের বক্ষস্তলে
অকস্মাৎ করেছি উত্থান
অসীম সৃষ্টির যজ্ঞে মুহূর্তের স্ফুলিঙ্গের মতো
ধারাবাহী শতাব্দীর ইতিহাসে।
এসেছি সে পৃথিবীতে যেথা কল্প কল্প ধরি
প্রাণপঙ্ক সমুদ্রের গর্ভ হতে উঠি
জড়ের বিরাট অঙ্কতলে
উদ্ঘাটিল আপনার নিগূঢ় আশ্চর্য পরিচয়
শাখায়িত রূপে রূপান্তরে।
অসম্পূর্ণ অস্তিত্বের মোহাবিষ্ট প্রদোষের ছায়া
আচ্ছন্ন করিয়া ছিল পশুলোক দীর্ঘ যুগ ধরি
কাহার একাগ্র প্রতীক্ষায়;
অসংখ্য দিবসরাত্রি-অবসানে
মন্থরগমনে এল
মানুষ প্রাণের রঙ্গভূমে;

নূতন নূতন দীপ একে একে উঠিতেছে জ্বলে,
নূতন নূতন অর্থ লভিতেছে বাণী;
অপূর্ব আলোকে
মানুষ দেখিছে তার অপরূপ ভবিষ্যের রূপ,
পৃথিবীর নাট্যমঞ্চে
অঙ্কে অঙ্কে চৈতন্যের ধীরে ধীরে প্রকাশের পালা—
আমি সে নাট্যের পাত্রদলে
পরিয়াছি সাজ।
আমারো আহ্বান ছিল যবনিকা সরাবার কাজে,
এ আমার পরম বিস্ময়।
সাবিত্রী পৃথিবী এই, আত্মার এ মর্তনিকেতন,
আপনার চতুর্দিকে আকাশে আলোকে সমীরণে
ভূমিতলে সমুদ্রে পর্বতে
কী গূঢ় সংকল্প বহি করিতেছে সূর্যপ্রদক্ষিণ—
সে রহস্যসূত্রে গাঁথা এসেছিনু আশি বর্ষ আগে,
চলে যাব কয় বর্ষ পরে॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%9C%E0%A7%80%E0%A6%AC%E0%A6%A8%E0%A7%87%E0%A6%B0_%E0%A6%86%E0%A6%B6%E0%A6%BF_%E0%A6%AC%E0%A6%B0%E0%A7%8D%E0%A6%B7%E0%A7%87_%E0%A6%AA%E0%A7%8D%E0%A6%B0%E0%A6%AC%E0%A7%87%E0%A6%B6%E0%A6%BF%E0%A6%A8%E0%A7%81_%E0%A6%AF%E0%A6%AC%E0%A7%87,,,
"তোমাদের জানি, তবু তোমরা যে দূরের মানুষ","তোমাদের জানি, তবু তোমরা যে দূরের মানুষ।
তোমাদের আবেষ্টন, চলা-ফেরা, চারি দিকে ঢেউ ওঠা-পড়া
সবই চেনা জগতের, তবু তার আমন্ত্রণে দ্বিধা—
সবা হতে আমি দূরে, তোমাদের নাড়ীর যে ভাষা
সে আমার আপন প্রাণের, বিষণ্ণ বিস্ময় লাগে
যবে দেখি স্পর্শ তার সসংকোচ পরিচয় নিয়ে
আনে যেন প্রবাসীর পাণ্ডুবর্ণ শীর্ণ আত্মীয়তা।
আমি কিছু দিতে চাই, তা না হলে জীবনে জীবনে
মিল হবে কী করিয়া—আসি না নিশ্চিত পদক্ষেপে—
ভয় হয়, রিক্ত পাত্র বুঝি, বুঝি তার রসস্বাদ
হারায়েছে পূর্বপরিচয়, বুঝি আদানে প্রদানে
রবে না সম্মান। তাই আশঙ্কার এ দূরত্ব হতে
এ নিষ্ঠুর নিঃসঙ্গতা-মাঝে তোমাদের ডেকে বলি,
যে জীবনলক্ষ্মী মোরে সাজায়েছে নব নব সাজে
তার সাথে বিচ্ছেদের দিনে নিভায়ে উৎসবদীপ
দারিদ্র্যের লাঞ্ছনায় ঘটাবে না কভু অসম্মান,
অলংকার খুলে নেবে, একে একে বর্ণসজ্জাহীন উত্তরীয়ে
ঢেকে দিবে, ললাটে আঁকিবে শুভ্র তিলকের রেখা;
তোমরাও যোগ দিয়ো জীবেনের পূর্ণ ঘট নিয়ে
সে অন্তিম অনুষ্ঠানে, হয়তো শুনিবে দূর হতে
দিগন্তের পরপারে শুভশঙ্খধ্বনি॥",রবীন্দ্রনাথ ঠাকুর ,অক্ষরবৃত্ত,"https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%A4%E0%A7%8B%E0%A6%AE%E0%A6%BE%E0%A6%A6%E0%A7%87%E0%A6%B0_%E0%A6%9C%E0%A6%BE%E0%A6%A8%E0%A6%BF,_%E0%A6%A4%E0%A6%AC%E0%A7%81_%E0%A6%A4%E0%A7%8B%E0%A6%AE%E0%A6%B0%E0%A6%BE_%E0%A6%AF%E0%A7%87_%E0%A6%A6%E0%A7%82%E0%A6%B0%E0%A7%87%E0%A6%B0_%E0%A6%AE%E0%A6%BE%E0%A6%A8%E0%A7%81%E0%A6%B7",,,
দামামা ঐ বাজে,"দামামা ঐ বাজে,
দিন-বদলের পালা এল
ঝোড়ো যুগের মাঝে।
শুরু হবে নির্মম এক নূতন অধ্যায়—
নইলে কেন এত অপব্যয়,
আসছে নেমে নিষ্ঠুর অন্যায়,
অন্যায়েরে টেনে আনে অন্যায়েরই ভূত
ভবিষ্যতের দূত।
কৃপণতার পাথর-ঠেলা বিষম বন্যাধারা
লোপ করে দেয় নিঃস্ব মাটির নিষ্ফলা চেহারা।
জমে-ওঠা মৃত বালির স্তর
ভাসিয়ে নিয়ে ভর্তি করে লুপ্তির গহ্বর;
পলিমাটির ঘটায় অবকাশ,
মরুকে সে মেরে মেরেই গজিয়ে তোলে ঘাস।
দুব্‌লা খেতের পুরানো সব পুনরুক্তি যত
অর্থহারা হয় সে বোবার মতো।
অন্তরেতে মৃত
বাইরে তবু মরে না যে অন্ন ঘরে করেছে সঞ্চিত,
ওদের ঘিরে ছুটে আসে অপব্যয়ের ঝড়,
ভাঁড়ারে ঝাঁপ ভেঙে ফেলে, চালে ওড়ায় খড়।

অপঘাতের ধাক্কা এসে পড়ে ওদের ঘাড়ে,
জাগায় হাড়ে হাড়ে।
হঠাৎ অপমৃত্যুর সংকেতে
নূতন ফসল চাষের তরে আনবে নূতন খেতে।
শেষ পরীক্ষা ঘটাবে দুর্দৈবে—
জীর্ণ যুগের সঞ্চয়েতে কী যাবে কী রইবে।
পালিশ-করা জীর্ণতাকে চিনতে হবে আজি,
দামামা তাই ঐ উঠেছে বাজি॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%A6%E0%A6%BE%E0%A6%AE%E0%A6%BE%E0%A6%AE%E0%A6%BE_%E0%A6%90_%E0%A6%AC%E0%A6%BE%E0%A6%9C%E0%A7%87,,,
নদীর পালিত এই জীবন আমার,"নদীর পালিত এই জীবন আমার।
নানা গিরিশিখরের দান
নাড়ীতে নাড়ীতে তার বহে,
নানা পলিমাটি দিয়ে ক্ষেত্র তার হয়েছে রচিত,
প্রাণের রহস্যরস নানা দিক হতে
শস্যে শস্যে লভিল সঞ্চার।
পূর্বপশ্চিমের নানা গীতস্রোতজালে
ঘেরা তার স্বপ্ন জাগরণ।
যে নদী বিশ্বের দূতী
দূরকে নিকটে আনে,
অজানার অভ্যর্থনা নিয়ে আসে ঘরের দুয়ারে,
সে আমার রচেছিল জন্মদিন—
চিরদিন তার স্রোতে
বাঁধন-বাহিরে মোর চলমান বাসা
ভেসে চলে তীর হতে তীরে।
আমি ব্রাত্য, আমি পথচারী,
অবারিত আতিথ্যের অন্নে পূর্ণ হয়ে ওঠে
বারে বারে নির্বিচারে মোর জন্মদিবসের থালি",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%A8%E0%A6%A6%E0%A7%80%E0%A6%B0_%E0%A6%AA%E0%A6%BE%E0%A6%B2%E0%A6%BF%E0%A6%A4_%E0%A6%8F%E0%A6%87_%E0%A6%9C%E0%A7%80%E0%A6%AC%E0%A6%A8_%E0%A6%86%E0%A6%AE%E0%A6%BE%E0%A6%B0,,,
নানা দুঃখে চিত্তের বিক্ষেপে,"নানা দুঃখে চিত্তের বিক্ষেপে
যাহাদের জীবনের ভিত্তি যায় বারংবার কেঁপে,
যারা অন্যমনা, তারা শোনো,
আপনারে ভুলো না কখনো।
মৃত্যুঞ্জয় যাহাদের প্রাণ,
সব তুচ্ছতার ঊর্ধ্বে দীপ যারা জ্বালে অনির্বাণ,
তাহাদের মাঝে যেন হয়
তোমাদেরি নিত্য পরিচয়।
তাহাদের খর্ব কর যদি
খর্বতার অপমানে বন্দী হয়ে রবে নিরবধি।
তাদের সন্মানে মান নিয়ো
বিশ্বে যারা চিরস্মরণীয়॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%A8%E0%A6%BE%E0%A6%A8%E0%A6%BE_%E0%A6%A6%E0%A7%81%E0%A6%83%E0%A6%96%E0%A7%87_%E0%A6%9A%E0%A6%BF%E0%A6%A4%E0%A7%8D%E0%A6%A4%E0%A7%87%E0%A6%B0_%E0%A6%AC%E0%A6%BF%E0%A6%95%E0%A7%8D%E0%A6%B7%E0%A7%87%E0%A6%AA%E0%A7%87,,,
পাহাড়ের নীলে আর দিগন্তের নীলে,"পাহাড়ের নীলে আর দিগন্তের নীলে
শূন্যে আর ধরাতলে মন্ত্র বাঁধে ছন্দে আর মিলে।
বনেরে করায় স্নান শরতের রৌদ্রের সোনালি।
হলদে ফুলের গুচ্ছে মধু খোঁজে বেগুনি মৌমাছি।
মাঝখানে আমি আছি,
চৌদিকে আকাশ তাই দিতেছে নিঃশব্দ করতালি।
আমার আনন্দে আজ একাকার ধ্বনি আর রঙ,
জানে তা কি এ কালিম্পঙ।

ভাণ্ডারে সঞ্চিত করে পর্বতশিখর
অন্তহীন যুগ যুগান্তর।
আমার একটি দিন বরমাল্য পরাইল তারে,
এ শুভ সংবাদ জানাবারে
অন্তরীক্ষে দূর হতে দূরে
অনাহত সুরে
প্রভাতে সোনার ঘণ্টা বাজে ঢঙ ঢঙ,
শুনিছে কি এ কালিম্পঙ॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AA%E0%A6%BE%E0%A6%B9%E0%A6%BE%E0%A6%A1%E0%A6%BC%E0%A7%87%E0%A6%B0_%E0%A6%A8%E0%A7%80%E0%A6%B2%E0%A7%87_%E0%A6%86%E0%A6%B0_%E0%A6%A6%E0%A6%BF%E0%A6%97%E0%A6%A8%E0%A7%8D%E0%A6%A4%E0%A7%87%E0%A6%B0_%E0%A6%A8%E0%A7%80%E0%A6%B2%E0%A7%87,,,
"পোড়ো বাড়ি, শূণ্য দালান ","পোড়ো বাড়ি, শূন্য দালান—
বোবা স্মৃতির চাপা কাঁদন হুহু করে,
মরা-দিনের-কবর-দেওয়া ভিতের অন্ধকার
গুমরে ওঠে প্রেতের কণ্ঠে সারা দুপুরবেলা।
মাঠে মাঠে শুকনো পাতার ঘূর্ণিপাকে
হাওয়ার হাঁপানি।
হঠাৎ হানে বৈশাখী তার বর্বরতা
ফাগুন-দিনের যাবার পথে।

সৃষ্টিপীড়া ধাক্কা লাগায়
শিল্পকারের তুলির পিছনে।
রেখায় রেখায় ফুটে ওঠে
রূপের বেদনা
সাথিহারার তপ্ত রাঙা রঙে।
কখনো বা ঢিল লেগে যায় তুলির টানে;
পাশের গলির চিক-ঢাকা ঐ ঝাপসা আকাশতলে
হঠাৎ যখন রণিয়ে ওঠে
সংকেতঝংকার,
আঙুলের ডগার 'পরে নাচিয়ে তোলে মাতালটাকে
গোধূলির সিঁদুর ছায়ায় ঝ'রে পড়ে

পাগলা আবেগের
হাউই-ফাটা আগুনঝুরি।

বাধা পায়, বাধা কাটায় চিত্রকরের তুলি।
সেই বাধা তার কখনো বা হিংস্র অশ্লীলতায়,
কখনো বা মদির অসংযমে।
মনের মধ্যে ঘোলা স্রোতের জোয়ার ফুলে ওঠে,
ভেসে চলে ফেনিয়ে-ওঠা অসংলগ্নতা।
রূপের বোঝাই ডিঙি নিয়ে চলল রূপকার
রাতের উজান স্রোত পেরিয়ে
হঠাৎ-মেলা ঘাটে।
ডাইনে বাঁয়ে সুর-বেসুরের দাঁড়ের ঝাপট চলে,
তাল দিয়ে যায় ভাসান-খেলা শিল্পসাধনার॥

",রবীন্দ্রনাথ ঠাকুর ,অক্ষরবৃত্ত,"https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AA%E0%A7%8B%E0%A6%A1%E0%A6%BC%E0%A7%8B_%E0%A6%AC%E0%A6%BE%E0%A6%A1%E0%A6%BC%E0%A6%BF,_%E0%A6%B6%E0%A7%82%E0%A6%A8%E0%A7%8D%E0%A6%AF_%E0%A6%A6%E0%A6%BE%E0%A6%B2%E0%A6%BE%E0%A6%A8",,,
বয়স আমার তখন বুঝি হয়ত হবে বারো,"বয়স আমার বুঝি হয়তো তখন হবে বারো,
অথবা কী জানি হবে দুয়েক বছর বেশি আরো।
পুরাতন নীলকুঠি-দোতালার 'পর
ছিল মোর ঘর।
সামনে উধাও ছাত—
দিন আর রাত
আলো আর অন্ধকারে
সাথিহীন বালকের ভাবনারে
এলোমেলো জাগাইয়া যেত,
অর্থশূন্য প্রাণ তারা পেত,
যেমন সমুখে নীচে
আলো পেয়ে বাড়িয়া উঠিছে
বেতগাছ ঝোপঝাড়ে
পুকুরের পাড়ে
সবুজের আল্পনায় রঙ দিয়ে লেপে।
সারি সারি ঝাউগাছ ঝরঝর কেঁপে
নীলচাষ-আমলের প্রাচীন মর্মর
তখনো চলিছে বহি বৎসর বৎসর।
বৃদ্ধ সে গাছের মতো তেমনি আদিম পুরাতন
বয়স-অতীত সেই বালকের মন

নিখিল প্রাণের পেত নাড়া,
আকাশের অনিমেষ দৃষ্টির ডাকে দিত সাড়া,
তাকায়ে রহিত দূরে।
রাখালের বাঁশির করুণ সুরে
অস্তিত্বের যে বেদনা প্রচ্ছন্ন রয়েছে,
নাড়ীতে উঠিত নেচে।
জাগ্রত ছিল না বুদ্ধি, বুদ্ধির বাহিরের যাহা তাই
মনের দেউড়ি-পারে দ্বারী-কাছে বাধা পায় নাই।
স্বপ্নজনতার বিশ্বে ছিল দ্রষ্টা কিংবা স্রষ্টা-রূপে,
পণ্যহীন দিনগুলি ভাসাইয়া দিত চুপে চুপে
পাতার ভেলায়
নিরর্থ খেলায়।
টাট্টু ঘোড়া চড়ি
রথতলা-মাঠে গিয়ে দুর্দাম ছুটাত তড়বড়ি,
রক্তে তার মাতিয়ে তুলিতে গতি,
নিজেরে ভাবিত সেনাপতি
পড়ার কেতাবে যারে দেখে
ছবি মনে নিয়েছিল এঁকে।
যুদ্ধহীন রণক্ষেত্রে ইতিহাসহীন সেই মাঠে
এমনি সকাল তার কাটে।
জবা নিয়ে গাঁদা নিয়ে নিঙাড়িয়া রস
মিশ্রিত ফুলের রঙে কী লিখিত, সে লেখার যশ

আপন মর্মের মাঝে হয়েছে রঙিন—
বাহিরের করতালিহীন।
সন্ধ্যাবেলা বিশ্বনাথ শিকারীকে ডেকে
তার কাছ থেকে
বাঘ-শিকারের গল্প নিস্তব্ধ সে ছাতের উপর
মনে হত সংসারের সব চেয়ে আশ্চর্য খবর।
দম্‌ ক'রে মনে মনে ছুটিত বন্দুক,
কাঁপিয়া উঠিত বুক।
চারি দিকে শাখায়িত সুনিবিড় প্রয়োজন যত
তারি মাঝে এ বালক অর্‌কিড-তরুকার মতো
ডোরাকাটা খেয়ালের অদ্ভুত বিকাশে
দোলে শুধু খেলার বাতাসে।
যেন সে রচয়িতার হাতে
পুঁথির প্রথম শূন্য পাতে
অলংকরণ-আঁকা, মাঝে মাঝে অস্পষ্ট কী লেখা,
বাকি সব আঁকাবাঁকা রেখা।
আজ যবে চলিতেছে সাংঘাতিক হিসাব-নিকাশ,
দিগ্‌দিগন্তে ক্ষমাহীন অদৃষ্টের দশনবিকাশ,
বিধাতার ছেলেমানুষির
খেলাঘর যত ছিল ভেঙে সব হল চৌচির।
আজ মনে পড়ে সেই দিন আর রাত,
প্রশস্ত সে ছাত,

সেই আলো সেই অন্ধকারে
কর্মসমুদ্রের মাঝে নৈষ্কর্ম্যদ্বীপের পারে
বালকের মনখানা মধ্যাহ্নে ঘুঘুর ডাক যেন।
এ সংসারে কী হতেছে কেন,
ভাগ্যের চক্রান্তে কোথা কী যে,
প্রশ্নহীন বিশ্বে তার জিজ্ঞাসা করে নি কভু নিজে।
এ নিখিলে যে জগৎ ছেলেমানুষির
বয়স্কের দৃষ্টিকোণে সেটা ছিল কৌতুকহাসির,
বালকের জানা ছিল না তা।
সেইখানে অবাধ আসন তার পাতা।
সেথা তার দেবলোক,স্বকল্পিত স্বর্গের কিনারা,
বুদ্ধির ভর্ৎসনা নাই, নাই সেথা প্রশ্নের পাহারা,
যুক্তির সংকেত নাই পথে,
ইচ্ছা সঞ্চরণ করে বল্গামুক্ত রথে॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AC%E0%A6%AF%E0%A6%BC%E0%A6%B8_%E0%A6%86%E0%A6%AE%E0%A6%BE%E0%A6%B0_%E0%A6%AC%E0%A7%81%E0%A6%9D%E0%A6%BF_%E0%A6%B9%E0%A6%AF%E0%A6%BC%E0%A6%A4%E0%A7%8B_%E0%A6%A4%E0%A6%96%E0%A6%A8_%E0%A6%B9%E0%A6%AC%E0%A7%87_%E0%A6%AC%E0%A6%BE%E0%A6%B0%E0%A7%8B,,,
ফুলদানি হতে একে একে,"ফুলদানি হতে একে একে
আয়ুক্ষীণ গোলাপের পাপড়ি পড়িল ঝরে ঝরে।
ফুলের জগতে
মৃত্যুর বিকৃতি নাহি দেখি।
শেষ ব্যঙ্গ নাহি হানে জীবনের পানে অসুন্দর।
যে মাটির কাছে ঋণী
আপনার ঘৃণা দিয়ে অশুচি করে না তারে ফুল,
রূপে গন্ধে ফিরে দেয় ম্লান অবশেষ।
বিদায়ের সকরুণ স্পর্শ আছে তাহে,
নাইকো ভর্ৎসনা।
জন্মদিনে মৃত্যুদিনে দোঁহে যবে করে মুখোমুখি
দেখি যেন সে মিলনে
পূর্বাচলে অস্তাচলে
অবসন্ন দিবসের দৃষ্টিবিনিময়—
সমুজ্জ্বল গৌরবের প্রণত সুন্দর অবসান॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AB%E0%A7%81%E0%A6%B2%E0%A6%A6%E0%A6%BE%E0%A6%A8%E0%A6%BF_%E0%A6%B9%E0%A6%A4%E0%A7%87_%E0%A6%8F%E0%A6%95%E0%A7%87_%E0%A6%8F%E0%A6%95%E0%A7%87,,,
বহু জন্মদিনে গাঁথা আমার জীবনে,"বহু জন্মদিনে গাঁথা আমার জীবনে
দেখিলাম আপনারে বিচিত্র রূপের সমাবেশে।
একদা নূতন বর্ষ অতলান্ত সমুদ্রের বুকে
মোরে এনেছিল বহি
তরঙ্গের বিপুল প্রলাপে
দিক হতে যেথা দিগন্তরে
শূন্য নীলিমার 'পরে শূন্য নীলিমায়
তটকে করিছে অস্বীকার।
সেদিন দেখিনু ছবি অবিচিত্র ধরণীর—
সৃষ্টির প্রথম রেখাপাতে
জলমগ্ন ভবিষ্যৎ যবে
প্রতিদিন সূর্যোদয়-পানে
আপনার খুঁজিছে সন্ধান।
প্রাণের রহস্য-ঢাকা
তরঙ্গের যবনিকা-'পরে
চেয়ে চেয়ে ভাবিলাম,
এখনো হয় নি খোলা আমার জীবন-আবরণ—
সম্পূর্ণ যে আমি
রয়েছে গোপনে অগোচর।
নব নব জন্মদিনে
যে রেখা পড়িছে আঁকা শিল্পীর তুলির টানে টানে

ফোটে নি তাহার মাঝে ছবির চরম পরিচয়
শুধু করি অনুভব,
চারি দিকে অব্যক্তের বিরাট প্লাবন
বেষ্টন করিয়া আছে দিবসরাত্রিরে॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AC%E0%A6%B9%E0%A7%81_%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87_%E0%A6%97%E0%A6%BE%E0%A6%81%E0%A6%A5%E0%A6%BE_%E0%A6%86%E0%A6%AE%E0%A6%BE%E0%A6%B0_%E0%A6%9C%E0%A7%80%E0%A6%AC%E0%A6%A8%E0%A7%87,,,
বিপুলা এ পৃথিবীর কতটুকু জানি,"বিপুলা এ পৃথিবীর কতটুকু জানি।
দেশে দেশে কত-না নগর রাজধানী—
মানুষের কত কীর্তি, কত নদী গিরি সিন্ধু মরু,
কত-না অজানা জীব, কত-না অপরিচিত তরু
রয়ে গেল অগোচরে। বিশাল বিশ্বের আয়োজন;
মন মোর জুড়ে থাকে অতি ক্ষুদ্র তারি এক কোণ।
সেই ক্ষোভে পড়ি গ্রন্থ ভ্রমণবৃত্তান্ত আছে যাহে
অক্ষয় উৎসাহে—
যেথা পাই চিত্রময়ী বর্ণনার বাণী
কুড়াইয়া আনি।
জ্ঞানের দীনতা এই আপনার মনে
পূরণ করিয়া লই যত পারি ভিক্ষালব্ধ ধনে।

আমি পৃথিবীর কবি, যেথা তার যত উঠে ধ্বনি
আমার বাঁশির সুরে সাড়া তার জাগিবে তখনি,
এই স্বরসাধনায় পৌঁছিল না বহুতর ডাক—
রয়ে গেছে ফাঁক।
কল্পনায় অনুমানে ধরিত্রীর মহা-একতান
কত-না নিস্তব্ধক্ষণে পূর্ণ করিয়াছে মোর প্রাণ।
দু্‌র্গম তুষারগিরি অসীম নিঃশব্দ নীলিমায়
অশ্রুত যে গান গায়

আমার অন্তরে বার বার
পাঠায়েছে নিমন্ত্রণ তার।
দক্ষিণমেরুর ঊর্ধ্বে যে অজ্ঞাত তারা
মহাজনশূন্যতায় রাত্রি তার করিতেছে সারা,
সে আমার অর্ধরাত্রে অনিমেষ চোখে
অনিদ্রা করেছে স্পর্শ অপূর্ব আলোকে।
সুদূরের মহাপ্লাবী প্রচণ্ড নির্ঝর
মনের গহনে মোর পাঠায়েছে স্বর।
প্রকৃতির ঐকতানস্রোতে
নানা কবি ঢালে গান নানা দিক হতে—
তাদের সবার সাথে আছে মোর এইমাত্র যোগ,
সঙ্গ পাই সবাকার, লাভ করি আনন্দের ভোগ,
গীতভারতীর আমি পাই তো প্রসাদ
নিখিলের সংগীতের স্বাদ!

সব চেয়ে দুর্গম-যে মানুষ আপন অন্তরালে,
তার কোনো পরিমাপ নাই বাহিরের দেশে কালে।
সে অন্তরময়,
অন্তর মিশালে তবে তার অন্তরের পরিচয়।
পাই নে সর্বত্র তার প্রবেশের দ্বার,
বাধা হয়ে আছে মোর বেড়াগুলি জীবনযাত্রার।

চাষি খেতে চালাইছে হাল,
তাঁতি বসে তাঁত বোনে, জেলে ফেলে জাল—
বহুদূরপ্রসারিত এদের বিচিত্র কর্মভার
তারি 'পরে ভর দিয়ে চলিতেছে সমস্ত সংসার।
অতি ক্ষুদ্র অংশে তার সম্মানের চিরনির্বাসনে
সমাজের উচ্চ মঞ্চে বসেছি সংকীর্ণ বাতায়নে।
মাঝে মাঝে গেছি আমি ও পাড়ার প্রাঙ্গণের ধারে,
ভিতরে প্রবেশ করি সে শক্তি ছিল না একেবারে।
জীবনে জীবন যোগ করা
না হলে কৃত্রিম পণ্যে ব্যর্থ হয় গানের পশরা।
তাই আমি মেনে নিই সে নিন্দার কথা
আমার সুরের অপূর্ণতা।
আমার কবিতা, জানি আমি,
গেলেও বিচিত্র পথে হয় নাই সে সর্বত্রগামী।
কৃষাণের জীবনের শরিক যে জন,
কর্মে ও কথায় সত্য আত্মীয়তা করেছে অর্জন,
যে আছে মাটির কাছাকাছি,
সে কবির বাণী লাগি কান পেতে আছি।
সাহিত্যের আনন্দের ভোজে
নিজে যা পারি না দিতে নিত্য আমি থাকি তারি খোঁজে।
সেটা সত্য হোক,
শুধু ভঙ্গী দিয়ে যেন না ভোলায় চোখ।

সত্য মূল্য না দিয়েই সাহিত্যের খ্যাতি করা চুরি
ভালো নয়, ভালো নয় নকল সে শৌখিন মজ্‌দুরি।
এসো কবি অখ্যাতজনের
নির্বাক্‌ মনের।
মর্মের বেদনা যত করিয়ো উদ্ধার—
প্রাণহীন এ দেশেতে গানহীন যেথা চারি ধার,
অবজ্ঞার তাপে শুষ্ক নিরানন্দ সেই মরুভূমি
রসে পূর্ণ করি দাও তুমি।
অন্তরে যে উৎস তার আছে আপনারি
তাই তুমি দাও তো উদ্‌বারি।
সাহিত্যের ঐকতান-সংগীতসভায়
একতারা যাহাদের তারাও সম্মান যেন পায়—
মূক যারা দুঃখে সুখে,
নতশির স্তব্ধ যারা বিশ্বের সম্মুখে,
ওগো গুণী,
কাছে থেকে দূরে যারা তাহাদের বাণী যেন শুনি।
তুমি থাকো তাহাদের জ্ঞাতি,
তোমার খ্যাতিতে তারা পায় যেন আপনারি খ্যাতি—
আমি বারংবার
তোমারে করিব নমস্কার॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AC%E0%A6%BF%E0%A6%AA%E0%A7%81%E0%A6%B2%E0%A6%BE_%E0%A6%8F_%E0%A6%AA%E0%A7%83%E0%A6%A5%E0%A6%BF%E0%A6%AC%E0%A7%80%E0%A6%B0_%E0%A6%95%E0%A6%A4%E0%A6%9F%E0%A7%81%E0%A6%95%E0%A7%81_%E0%A6%9C%E0%A6%BE%E0%A6%A8%E0%A6%BF,,,
বিশ্বধরনীর এই বিুল কুলায়,"বিশ্বধরণীর এই বিপুল কুলায়
সন্ধ্যা—তারি নীরব নির্দেশে
নিখিল গতির বেগ ধায় তারি পানে।
চৌদিকে ধূসরবর্ণ আবরণ নামে।
মন বলে, ঘরে যাব—
কোথা ঘর নাহি জানে।
দ্বার খোলে সন্ধ্যা নিঃসঙ্গিনী,
সম্মুখে নীরন্ধ্র অন্ধকার।
সকল আলোর অন্তরালে
বিস্মৃতির দূতী
খুলে নেয় এ মর্তের ঋণ-করা সাজসজ্জা যত—
প্রক্ষিপ্ত যা-কিছু তার নিত্যতার মাঝে
ছিন্ন জীর্ণ মলিন অভ্যাস।
আঁধারে অবগাহন-স্নানে
নির্মল করিয়া দেয় নবজন্ম নগ্ন ভূমিকারে।
জীবনের প্রান্তভাগে
অন্তিম রহস্যপথে দেয় মুক্ত করি
সৃষ্টির নূতন রহস্যেরে।
নব জন্মদিন তারে বলি
আঁধারের মন্ত্র পড়ি সন্ধ্যা যারে জাগায় আলোকে",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AC%E0%A6%BF%E0%A6%B6%E0%A7%8D%E0%A6%AC%E0%A6%A7%E0%A6%B0%E0%A6%A3%E0%A7%80%E0%A6%B0_%E0%A6%8F%E0%A6%87_%E0%A6%AC%E0%A6%BF%E0%A6%AA%E0%A7%81%E0%A6%B2_%E0%A6%95%E0%A7%81%E0%A6%B2%E0%A6%BE%E0%A6%AF%E0%A6%BC,,,
শৈলভটে তোমাদের নিভৃত কুটির,"মনে পড়ে, শৈলতটে তোমাদের নিভৃত কুটির,
হিমাদ্রি যেথায় তার সমুচ্চ শান্তির
আসনে নিস্তব্ধ নিত্য, তুঙ্গ তার শিখরের সীমা
লঙ্ঘন করিতে চায় দূরতম শূন্যের মহিমা।
অরণ্য যেতেছে নেমে উপত্যকা বেয়ে;
নিশ্চল সবুজবন্যা, নিবিড় নৈঃশব্দ্যে রাখে ছেয়ে
ছায়াপুঞ্জ তার। শৈলশৃঙ্গ-অন্তরালে
প্রথম অরুণোদয়-ঘোষণার কালে
অন্তরে আনিতে স্পন্দ বিশ্বজীবনের
সদ্যস্ফূর্ত চঞ্চলতা। নির্জন বনের
গূঢ় আনন্দের যত ভাষাহীন বিচিত্র সংকেতে
লভিতাম হৃদয়েতে
যে বিস্ময় ধরণীর, প্রাণের আদিম সূচনায়।
সহসা নাম-না-জানা পাখিদের চকিত পাখায়
চিন্তা মোর যেত ভেসে
শুভ্রহিমরেখাঙ্কিত মহানিরুদ্দেশে।
বেলা যেত, লোকালয়
তুলিত ত্বরিত করি সুপ্তোত্থিত শিথিল সময়।
গিরিগাত্রে পথ গেছে বেঁকে,
বোঝা বহি চলে লোক, গাড়ি ছুটে চলে থেকে থেকে।

পার্বতী জনতা
বিদেশী প্রাণযাত্রার খণ্ড খণ্ড কথা
মনে যায় রেখে,
রেখা-রেখা অসংলগ্ন ছবি যায় এঁকে।
শুনি মাঝে মাঝে
অদূরে ঘণ্টার ধ্বনি বাজে,
কর্মের দৌত্য সে করে
প্রহরে প্রহরে।
প্রথম আলোর স্পর্শ লাগে,
আতিথ্যের সখ্য জাগে
ঘরে ঘরে। স্তরে স্তরে দ্বারের সোপানে
নানারঙা ফুলগুলি অতিথির প্রাণে
গৃহিণীর যত্ন বহি প্রকৃতির লিপি নিয়ে আসে
আকাশে বাতাসে।
কলহাস্যে মানুষের স্নেহের বারতা
যুগযুগান্তের মৌনে হিমাদ্রির আনে সার্থকতা॥

",রবীন্দ্রনাথ ঠাকুর ,অক্ষরবৃত্ত,"https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AE%E0%A6%A8%E0%A7%87_%E0%A6%AA%E0%A6%A1%E0%A6%BC%E0%A7%87,_%E0%A6%B6%E0%A7%88%E0%A6%B2%E0%A6%A4%E0%A6%9F%E0%A7%87_%E0%A6%A4%E0%A7%8B%E0%A6%AE%E0%A6%BE%E0%A6%A6%E0%A7%87%E0%A6%B0_%E0%A6%A8%E0%A6%BF%E0%A6%AD%E0%A7%83%E0%A6%A4_%E0%A6%95%E0%A7%81%E0%A6%9F%E0%A6%BF%E0%A6%B0",,,
"মনে ভাবিতেছি, যেন অসংখ্য ভাষার শব্দরাজি","মনে ভাবিতেছি, যেন অসংখ্য ভাষার শব্দরাজি
ছাড়া পেল আজি,
দীর্ঘকাল ব্যাকরণদুর্গে বন্দী রহি
অকস্মাৎ হয়েছে বিদ্রোহী
অবিশ্রাম সারি সারি কুচকাওয়াজের পদক্ষেপে—
উঠেছে অধীর হয়ে খেপে।
লঙ্ঘিয়াছে বাক্যের শাসন,
নিয়েছে অবুদ্ধিলোকে অবদ্ধ ভাষণ,
ছিন্ন করি অর্থের শৃঙ্খলপাশ
সাধুসাহিত্যের প্রতি ব্যঙ্গহাস্যে হানে পরিহাস।
সব ছেড়ে অধিকার করে শুধু শ্রুতি—
বিচিত্র তাদের ভঙ্গী, বিচিত্র আকূতি।
বলে তারা, আমরা যে এই ধরণীর
নিশ্বসিত পবনের আদিম ধ্বনির
জন্মেছি সন্তান,
যখনি মানবকণ্ঠে মনোহীন প্রাণ
নাড়ীর দোলায় সদ্য জেগেছে নাচিয়া
উঠেছি বাঁচিয়া।
শিশুকণ্ঠে আদিকাব্যে এনেছি উচ্ছলি
অস্তিত্বের প্রথম কাকলি।

গিরিশিরে যে পাগল-ঝোরা
শ্রাবণের দূত, তারি আত্মীয় আমরা
আসিয়াছি লোকালয়ে
সৃষ্টির ধ্বনির মন্ত্র লয়ে।
মর্মরমুখর বেগে
যে ধ্বনির কলোৎসব অরণ্যের পল্লবে পল্লবে,
যে ধ্বনি দিগন্তে করে ঝড়ের ছন্দের পরিমাপ,
নিশান্তে জাগায় যাহা প্রভাতের প্রকাণ্ড প্রলাপ,
সে ধ্বনির ক্ষেত্র হতে হরিয়া করেছে পদানত
বন্য ঘোটকের মতো
মানুষ শব্দেরে তার জটিল নিয়মসূত্রজালে
বার্তাবহনের লাগি অনাগত দূর দেশে কালে।
বল্গাবদ্ধ শব্দ-অশ্বে চড়ি
মানুষ করেছে দ্রুত কালের মন্থর যত ঘড়ি।
জড়ের অচল বাধা তর্কবেগে করিয়া হরণ
অদৃশ্য রহস্যলোকে গহনে করেছে সঞ্চরণ,
ব্যূহে বাঁধি শব্দ-অক্ষৌহিণী
প্রতি ক্ষণে মূঢ়তার আক্রমণ লইতেছি জিনি।
কখনো চোরের মতো পশে ওরা স্বপ্নরাজ্যতলে,
ঘুমের ভাঁটার জলে
নাহি পায় বাধা—
যাহা-তাহা নিয়ে আসে, ছন্দের বাঁধনে পড়ে বাঁধা;

তাই দিয়ে বুদ্ধি অন্যমনা
করে সেই শিল্পের রচনা
সূত্র যার অসংলগ্ন স্খলিত শিথিল,
বিধির সৃষ্টির সাথে না রাখে একান্ত তার মিল;
যেমন মাতিয়া উঠে দশ-বিশ কুকুরের ছানা,
এ ওর ঘাড়েতে চড়ে কোনো উদ্দেশ্যের নাই মানা,
কে কাহারে লাগায় কামড়,
জাগায় ভীষণ শব্দে গর্জনের ঝড়,
সে কামড়ে সে গর্জনে কোনো অর্থ নাই হিংস্রতার,
উদ্দাম হইয়া উঠে শুধু ধ্বনি শুধু ভঙ্গী তার।
মনে মনে দেখিতেছি, সারা বেলা ধরি
দলে দলে শব্দ ছোটে অর্থ ছিন্ন করি—
আকাশে আকাশে যেন বাজে,
আগ‌্ডুম বাগ‌্ডুম ঘোড়াডুম সাজে॥

",রবীন্দ্রনাথ ঠাকুর ,অক্ষরবৃত্ত,"https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AE%E0%A6%A8%E0%A7%87_%E0%A6%AD%E0%A6%BE%E0%A6%AC%E0%A6%BF%E0%A6%A4%E0%A7%87%E0%A6%9B%E0%A6%BF,_%E0%A6%AF%E0%A7%87%E0%A6%A8_%E0%A6%85%E0%A6%B8%E0%A6%82%E0%A6%96%E0%A7%8D%E0%A6%AF_%E0%A6%AD%E0%A6%BE%E0%A6%B7%E0%A6%BE%E0%A6%B0_%E0%A6%B6%E0%A6%AC%E0%A7%8D%E0%A6%A6%E0%A6%B0%E0%A6%BE%E0%A6%9C%E0%A6%BF",,,
মোর চেতনায়,"মোর চেতনায়
আদিসমুদ্রের ভাষা ওঙ্কারিয়া যায়;
অর্থ তার নাহি জানি,
আমি সেই বাণী।
শুধু ছলছল কলকল;
শুধু সুর, শুধু নৃত্য, বেদনার কলকোলাহল;
শুধু এ সাঁতার—
কখনো এ পারে চলা, কখনো ও পার,
কখনো বা অদৃশ্য গভীরে,
কভু বিচিত্রের তীরে তীরে।
ছন্দের তরঙ্গদোলে
কত যে ইঙ্গিত ভঙ্গি জেগে ওঠে, ভেসে যায় চলে।
স্তব্ধ মৌনী অচলের বহিয়া ইশারা
নিরন্তর স্রোতোধারা
অজানা সম্মুখে ধায়, কোথা তার শেষ
কে জানে উদ্দেশ।
আলোছায়া ক্ষণে ক্ষণে দিয়ে যায়
ফিরে ফিরে স্পর্শের পর্যায়।
কভু দূরে কখনো নিকটে
প্রবাহের পটে

মহাকাল দুই রূপ ধরে
পরে পরে
কালো আর সাদা।
কেবলি দক্ষিণে বামে প্রকাশ ও প্রকাশের বাধা
অধরার প্রতিবিম্ব গতিভঙ্গে যায় এঁকে এঁকে,
গতিভঙ্গে যায় ঢেকে ঢেকে॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%AE%E0%A7%8B%E0%A6%B0_%E0%A6%9A%E0%A7%87%E0%A6%A4%E0%A6%A8%E0%A6%BE%E0%A6%AF%E0%A6%BC,,,
রক্তমাখা দন্তপংক্তি হিংস্র সংগ্রামের,"রক্তমাখা দন্তপংক্তি হিংস্র সংগ্রামের
শত শত নগরগ্রামের
অন্ত্র আজ ছিন্ন ছিন্ন করে;
ছুটে চলে বিভীষিকা মূর্ছাতুর দিকে দিগন্তরে।
বন্যা নামে যমলোক হতে,
রাজ্যসাম্রাজ্যের বাঁধ লুপ্ত করে সর্বনাশা স্রোতে।
যে লোভ-রিপুরে
লয়ে গেছে যুগে যুগে দূরে দূরে
সভ্য শিকারীর দল পোষ-মানা শ্বাপদের মতো,
দেশবিদেশের মাংস করেছে বিক্ষত,
লোলজিহ্বা সেই কুকুরের দল
অন্ধ হয়ে ছিঁড়িল শৃঙ্খল,
ভুলে গেল আত্মপর;
আদিম বন্যতা তার উদ্‌বারিয়া উদ্দাম নখর
পুরাতন ঐতিহ্যের পাতাগুলা ছিন্ন করে,
ফেলে তার অক্ষরে অক্ষরে
পঙ্কলিপ্ত চিহ্নের বিকার।
অসন্তুষ্ট বিধাতার
ওরা দূত বুঝি,
শত শত বর্ষের পাপের পুঁজি

ছড়াছড়ি করে দেয় এক সীমা হতে সীমান্তরে,
রাষ্ট্রমদমত্তদের মদ্যভাণ্ড চূর্ণ করে
আবর্জনাকুণ্ডতলে।
মানব আপন সত্তা ব্যর্থ করিয়াছে দলে দলে,
বিধাতার সংকল্পের নিত্যই করেছে বিপর্যয়
ইতিহাসময়।
সেই পাপে
আত্মহত্যা-অভিশাপে
আপনার সাধিছে বিলয়।
হয়েছে নির্দয়,
আপন ভীষণ শত্রু আপনার 'পরে
ধূলিসাৎ করে
ভুরিভোজী বিলাসীর
ভাণ্ডারপ্রাচীর।


শ্মশানবিহারবিলাসিনী
ছিন্নমস্তা, মুহূর্তেই মানুষের সুখস্বপ্ন জিনি
বক্ষ ভেদি দেখা দিল আত্মহারা,
শতস্রোতে নিজ রক্তধারা
নিজে করি পান।
এ কুৎসিত লীলা যবে হবে অবসান,

বীভৎস তাণ্ডবে
এ পাপযুগের অন্ত হবে,
মানব তপস্বীবেশে
চিতাভস্মশয্যাতলে এসে
নবসৃষ্টি-ধ্যানের আসনে
স্থান লবে নিরাসক্তমনে—
আজি সেই সৃষ্টির আহ্বান
ঘোষিছে কামান॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%B0%E0%A6%95%E0%A7%8D%E0%A6%A4%E0%A6%AE%E0%A6%BE%E0%A6%96%E0%A6%BE_%E0%A6%A6%E0%A6%A8%E0%A7%8D%E0%A6%A4%E0%A6%AA%E0%A6%82%E0%A6%95%E0%A7%8D%E0%A6%A4%E0%A6%BF_%E0%A6%B9%E0%A6%BF%E0%A6%82%E0%A6%B8%E0%A7%8D%E0%A6%B0_%E0%A6%B8%E0%A6%82%E0%A6%97%E0%A7%8D%E0%A6%B0%E0%A6%BE%E0%A6%AE%E0%A7%87%E0%A6%B0,,,
সেদিন আমার জন্মদিনে ,"সেদিন আমার জন্মদিন।
প্রভাতের প্রণাম লইয়া
উদয়দিগন্ত-পানে মেলিলাম আঁখি,
দেখিলাম সদ্যস্নাত উষা
আঁকি দিল আলোকচন্দনলেখা
হিমাদ্রির হিমশুভ্র পেলব ললাটে।
যে মহাদূরত্ব আছে নিখিল বিশ্বের মর্মস্থানে
তারি আজ দেখিনু প্রতিমা
গিরীন্দ্রের সিংহাসন-'পরে।
পরম গাম্ভীর্যে যুগে যুগে
ছায়াঘন অজানারে করিছে পালন
পথহীন মহারণ্য-মাঝে,
অভ্রভেদী সুদূরকে রেখেছে বেষ্টিয়া
দুর্ভেদ্য দুর্গমতলে
উদয়-অস্তের চক্রপথে।
আজি এই জন্মদিনে
দূরত্বের অনুভব অন্তরে নিবিড় হয়ে এল।

যেমন সুদূর ওই নক্ষত্রের পথ
নীহারিকাজ্যোতির্বাষ্প-মাঝে
রহস্যে আবৃত,
আমার দূরত্ব আমি দেখিলাম তেমনি দুর্গমে—
অলক্ষ্য পথের যাত্রী, অজানা তাহার পরিণাম।
আজি এই জন্মদিনে
দূরের পথিক সেই তাহারি শুনিনু পদক্ষেপ
নির্জন সমুদ্রতীর হতে॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%B8%E0%A7%87%E0%A6%A6%E0%A6%BF%E0%A6%A8_%E0%A6%86%E0%A6%AE%E0%A6%BE%E0%A6%B0_%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8,,,
সেই পুরাতন কালে ইতিহাস যবে,"সেই পুরাতন কালে ইতিহাস যবে
সংবাদে ছিল না মুখরিত
নিস্তব্ধ খ্যাতির যুগে—
আজিকার এইমত প্রাণযাত্রাকল্লোলিত প্রাতে
যাঁরা যাত্রা করেছেন
মরণশঙ্কিল পথে
আত্মার অমৃত-অন্ন করিবারে দান
দূরবাসী অনাত্মীয় জনে,
দলে দলে যাঁরা
উত্তীর্ণ হন নি লক্ষ্য, তৃষানিদারুণ
মরুবালুতলে অস্থি গিয়েছেন রেখে,
সমুদ্র যাঁদের চিহ্ন দিয়েছে মুছিয়া,
অনারদ্ধ কর্মপথে
অকৃতার্থ হন নাই তাঁরা—
মিশিয়া আছেন সেই দেহাতীত মহাপ্রাণ-মাঝে
শক্তি জোগাইছে যাহা অগোচরে চিরমানবেরে,
তাঁহাদের করুণার স্পর্শ লভিতেছি
আজি এই প্রভাত-আলোকে,
তাঁহাদের করি নমস্কার॥",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%B8%E0%A7%87%E0%A6%87_%E0%A6%AA%E0%A7%81%E0%A6%B0%E0%A6%BE%E0%A6%A4%E0%A6%A8_%E0%A6%95%E0%A6%BE%E0%A6%B2%E0%A7%87_%E0%A6%87%E0%A6%A4%E0%A6%BF%E0%A6%B9%E0%A6%BE%E0%A6%B8_%E0%A6%AF%E0%A6%AC%E0%A7%87,,,
সিংহাসনতলচ্ছায়ে দূরে দূরান্তরে,"সিংহাসনতলচ্ছায়ে দূরে দূরান্তরে
য়ে রাজ্য জানায় স্পর্ধাভরে
রাজায় প্রজায় ভেদ মাপা,
পায়ের তলায় রাখে সর্বনাশ চাপা।
হতভাগ্য যে রাজ্যের সুবিস্তীর্ণ দৈন্যজীর্ণ প্রাণ
রাজমুকুটের নিত্য করিছে কুৎসিত অপমান,
অসহ্য তাহার দুঃখ তাপ
রাজারে না যদি লাগে, লাগে তারে বিধাতার শাপ
মহা-ঐশ্বর্যের নিম্নতলে
অর্ধাশন অনশন দাহ করে নিত্য ক্ষুধানলে,
শুষ্কপ্রায় কলুষিত পিপাসার জল,
দেহে নাই শীতের সম্বল,
অবারিত মৃত্যুর দুয়ার,
নিষ্ঠুর তাহার চেয়ে জীবন্মৃত দেহ চর্মসার
শোষণ করিছে দিনরাত
রুদ্ধ আরোগ্যের পথে রোগের অবাধ অভিঘাত,
সেথা মুমূর্ষুর দল রাজত্বের হয় না সহায়,
হয় মহা দায়।
এক পাখা শীর্ণ যে পাখির
ঝড়ের সংকট-দিনে রহিবে না স্থির,

সমুচ্চ আকাশ হতে ধুলায় পড়িবে অঙ্গহীন—
আসিবে বিধির কাছে হিসাব-চুকিয়ে-দেওয়া দিন।
অভ্রভেদী ঐশ্বর্যের চূর্ণীভূত পতনের কালে
দরিদ্রের জীর্ণ দশা বাসা তার বাঁধিবে কঙ্কালে॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%B8%E0%A6%BF%E0%A6%82%E0%A6%B9%E0%A6%BE%E0%A6%B8%E0%A6%A8%E0%A6%A4%E0%A6%B2%E0%A6%9A%E0%A7%8D%E0%A6%9B%E0%A6%BE%E0%A6%AF%E0%A6%BC%E0%A7%87_%E0%A6%A6%E0%A7%82%E0%A6%B0%E0%A7%87_%E0%A6%A6%E0%A7%82%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%B0%E0%A7%87,,,
সৃষ্টিলীলাপ্রাঙ্গনের প্রান্তে দাঁড়াইয়া,"সৃষ্টিলীলাপ্রাঙ্গণের প্রান্তে দাঁড়াইয়া
দেখি ক্ষণে ক্ষণে
তমসের পরপার,
যেথা মহা-অব্যক্তের অসীম চৈতন্যে ছিনু লীন।
আজি এ প্রভাতকালে ঋষিবাক্য জাগে মোর মনে।
করো করো অপাবৃত, হে সূর্য, আলোক-আবরণ—
তোমার অন্তরতম পরম জ্যোতির মধ্যে দেখি
আপনার আত্মার স্বরূপ।
যে আমি দিনের শেষে বায়ুতে মিশায় প্রাণবায়ু,
ভস্মে যার দেহ অন্ত হবে,
যাত্রাপথে সে আপন না ফেলুক ছায়া
সত্যের ধরিয়া ছদ্মবেশ।
এ মর্তের লীলাক্ষেত্রে সুখে দুঃখে অমৃতের স্বাদ
পেয়েছি তো ক্ষণে ক্ষণে,
বারে বারে অসীমেরে দেখেছি সীমার অন্তরালে।
বুঝিয়াছি, এ জন্মের শেষ অর্থ ছিল সেইখানে,
সেই সুন্দরের রূপে
সে সংগীতে অনির্বচনীয়।
খেলাঘরে আজ যবে খুলে যাবে দ্বার
ধরণীর দেবালয়ে রেখে যাব আমার প্রণাম,

দিয়ে যাব জীবনের সে নৈবেদ্যগুলি
মূল্য যার মৃত্যুর অতীত॥

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%9C%E0%A6%A8%E0%A7%8D%E0%A6%AE%E0%A6%A6%E0%A6%BF%E0%A6%A8%E0%A7%87/%E0%A6%B8%E0%A7%83%E0%A6%B7%E0%A7%8D%E0%A6%9F%E0%A6%BF%E0%A6%B2%E0%A7%80%E0%A6%B2%E0%A6%BE%E0%A6%AA%E0%A7%8D%E0%A6%B0%E0%A6%BE%E0%A6%99%E0%A7%8D%E0%A6%97%E0%A6%A3%E0%A7%87%E0%A6%B0_%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A7%87_%E0%A6%A6%E0%A6%BE%E0%A6%81%E0%A6%A1%E0%A6%BC%E0%A6%BE%E0%A6%87%E0%A6%AF%E0%A6%BC%E0%A6%BE,,,
সপ্তম সর্গ - মেঘনাদ বধ কাব্য,"রণমদে মত্ত সাজে রক্ষঃকুলপতি;-
হেমকূট-হেমশৃঙ্গ-সমোজ্জ্বল তেজে
চৌদিকে রথীন্দ্রদল; বাজিছে অদূরে
রণবাদ্য; রক্ষোধ্বজ উড়িছে আকাশে,
অসংখ্য রাক্ষসবৃন্দ নাদিছে হুঙ্কারে।
হেনকালে সভাতলে উতরিলা রাণী
মন্দোদরী,শিশুশূণ্য নীড় হেরি যথা
আকুলা কপোতী,হায়; ধাইছে পশ্চাতে
সখীদল। রাজপদে পড়িলা মহিষী।
   যতনে সতীরে তুলি, কহিলা বিষাদে
রক্ষোরাজ,–“বাম এবে,রক্ষোকুলেন্দ্রাণি;
আমা দোঁহা প্রতি বিধি; তবে যে বাঁচিছি
এখনও,সে কেবল প্রতিবিধিৎসিতে
মৃত্য তার; যাও ফিরি শূন্য ঘরে তুমি;–
রণক্ষেত্রযাত্রী আমি,কেন রোধ মোরে?
বিলাপের কাল,দেবি,চিরকাল পাব;
বৃথা রাজ্যসুখে,সতি,জলাঞ্জলি দিয়া,
বিরলে বসিয়া দোঁহে স্মরিব তাঁহারে
অহরহঃ। যাও ফিরি; কেন নিবাইবে
এ রোষাগ্নি অশ্রুনীরে,রাণী মন্দোদরি?
বনসুশোভন শাল ভূপতিত আজি;
চূর্ণ তুঙ্গতম শৃঙ্গ গিরিবরে;
গগনরতন শশী চির রাহুগ্রাসে;”

ধরাধরি করি সখী লইলা দেবীরে
অবোরোধে; ক্রোধভরে বাহিরি,ভৈরবে
কহিলা রাক্ষসনাথ,সম্বোধি রাক্ষসে;–
“দেব-দৈত্য-নর-রণে যার পরাক্রমে
জয়ী রক্ষ-অনিকনী; যার শরজালে
কাতর দেবেন্দ্র সহ দেবকুল-রথী;
অতল পাতালে নাগ,নর নরলোকে;–
হত সে বীরেশ আজি অন্যায় সমরে,
বীরবৃন্দ;চোরবেশে পশি দেবালয়ে,
সৌমিত্রি বধিল পুত্রে,নি্রস্ত্র সে যবে
নিভৃতে; প্রবাসে যথা মনোদুঃখে মরে
প্রবাসী,আসন্নকালে না হেরি সম্মুখে
স্নেহপাত্র তার যত–পিতা,মাতা,ভ্রাতা,
দয়িতা মরিল আজি স্বর্ণ-লঙ্কাপুরে,
স্বর্ণলঙ্কা-অলঙ্কার;বহুকালাবধি
পালিয়াছি পুত্রসম তোমা সবে আমি;–
জিজ্ঞাসহ ভূমন্ডলে,কোন বংশখ্যাতি
রক্ষোবংশখ্যাতি-সম? কিন্তু দেব নরে
পরাভবি, কীর্ত্তিবৃক্ষ রোপিনু জগতে
বৃথা; নিদারুণ বিধি,এতদিনে এবে
বামতম মম প্রতি; তেঁই শুকাইল
জলপূর্ণ আলবাল অকাল-নিদাঘে;
কিন্তু না বিলাপি আমি। কি ফল বিলাপে?
আর কি পাইব তারে? অশ্রুবারিধারা,
হায় রে দ্রবে কি কৃতান্তের হিয়া
কঠিন? সমরে এবে পশি বিনাশিব
অধর্মী সৌমিত্রি মূঢ়ে, কপট-সমরী;–
বৃথা যদি যত্ন আজি, আর না ফিরিব–
পদার্পণ আর নাহি করিব এ পুরে
এ জন্মে; প্রতিজ্ঞা মম এই, রক্ষোরথি;
দেবদৈত্যনরত্রাস তোমরা সমরে,
বিশ্বজয়ী; স্মরি তারে,চল রণস্থলে;–
মেঘনাদ হত রণে, এ বারতা শুনি।
কে চাহে বাঁচিতে আজি এ কর্ব্বুরকুলে,
কর্ব্বুরকুলের গর্ব মেঘনাদ বলী”

",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%e0%a6%b8%e0%a6%aa%e0%a7%8d%e0%a6%a4%e0%a6%ae-%e0%a6%b8%e0%a6%b0%e0%a7%8d%e0%a6%97-%e0%a6%ae%e0%a7%87%e0%a6%98%e0%a6%a8%e0%a6%be%e0%a6%a6%e0%a6%ac%e0%a6%a7-%e0%a6%95%e0%a6%be%e0%a6%ac/,,,
ষষ্ঠ সর্গ - মেঘনাদ বধ কাব্য,"কুশাসনে ইন্দ্রজিৎ পূজে ইষ্টদেবে
নিভৃতে; কৌশিক বস্ত্র,কৌশিক উত্তরি,
চন্দনের ফোঁটা ভালে, ফুলমালা গলে।
পুড়ে ধূপ দানে ধূপ; জ্বলিছে চৌদিকে
পুত ঘৃতরসে দীপ; পুস্প রাশি রাশি,
গন্ডারের শৃঙ্গে গড়া কোষা কোষী, ভরা
হে জাহ্নবি, তব জলে, কলুষনাশিনী
তুমি; পাশে হেম-ঘন্টা, উপহার নানা
হেমপাত্রে ; রুদ্ধ দ্বার ;— বসেছে একাকী
যমদূত, ভীমবাহু লক্ষণ পশিলা
মায়াবলে দেবালয়ে। ঝনঝনিল অসি
পিধানে,ধ্বনিল বাজি তুণীর-ফলকে,
কাঁপিল মন্দির ঘন বীরপদভরে।

চমকি মুদিত আঁখি মিলিলা রাবণি।
দেখিলা সম্মুখে বলী দেবকৃতি রথী—
তেজস্বী মধ্যাহ্নে যথা দেব অংশুমালী ;
সাষ্টাঙ্গে প্রণমি শূর, কৃতাঞ্জলিপুটে,
কহিলা “হে বিভাবসু, শুভক্ষণে আজি
পূজিল তোমারে দাস, তেঁই, প্রভু, তুমি
পবিত্রিলা লঙ্কাপুরী ও পদ-অর্পণে;
কিন্তু কি কারণে,কহ, তেজস্বি, আইলা
রক্ষঃকুলরিপু নর লক্ষণের রূপে
প্রসাদিতে এ অধীনে ? এ কি লীলা তব,
প্রভাময় ?” পুনঃ বলী নমিলা ভূতলে।

উত্তরিলা বীরদর্পে রৌদ্র দাশরথি ;—
“নহি বিভাবসু আমি, দেখ নিরখিয়া,
রাবণি; লক্ষণ নাম, জন্ম রঘুকুলে;
সংহারিত, বীরসিংহ, তোমায় সংগ্রামে
আগমন হেথা মম ; দেহ রণ মোরে
অবিলম্বে।” যথা পথে সহসা হেরিলে
ঊর্দ্ধফণা ফণীশ্বরে, ত্রাসে হীনগতি
পথিক, চাহিলা বলী লক্ষণের পানে
সভয় হইল আজি ভয়শূ্ন্য হিয়া;
প্রচন্ড উত্তাপে পিন্ড হায় রে গলিল;
গ্রাসিল মিহিরে রাহু, সহসা আঁধারি
তেজপুঞ্জ ;অম্বুনাথে নিদাঘ শুষিল;
পশিল কৌশলে কলি নলের শরীরে;

বিস্ময়ে কহিলা শূর, “সত্য যদি তুমি
রামানুজ,কহ,রথি,কি ছলে পশিলা
রক্ষোরাজপুরে আজি ? রক্ষঃ শত শত,
যক্ষপতিত্রাস বলে, ভীম-অস্ত্রপাণি,
রক্ষিছে নগরদ্বার;শৃঙ্গধরসম
এ পুর-প্রাচীর উচ্চ ;—প্রাচীর উপরে
ভ্রমিছে অযুত যোধ চক্রাবলীরূপে;—
কোন্ মায়াবলে,বলী ? ভুলালে এ সবে
মানবকুলসম্ভব,দেবকুলদ্ভবে
কে আছে রথী এ বিশ্বে,বিমুখয়ে রণে
একাকী এ রক্ষোবৃন্দে ? এ প্রপন্চে তবে
কেন বন্চাইছ দাসে,কহ তা দাসেরে,
সর্ব্বভুক্? কি কৌতুক এ তব, কৌতুকি?
নহে নিরাকার দেব,সৌমিত্রি; কেমনে
এ মন্দিরে পশিবে সে এখনও দেখ
রুদ্ধ দ্বার;বর,প্রভু,দেহ এ কিংকরে,
নিঃশঙ্কা করিব লঙ্কা বধিয়া রাঘবে
আজি,খেদাইব দূরে কিষ্কিন্ধা-অধিপে,
বাঁধি আনি রাজপদে দিব বিভীষণে
রাজদ্রোহী|ওই শুন,নাদিছে চৌদিকে
শৃঙ্গ শৃঙ্গনাদিগ্রাম; বিলম্বিলে আমি,
ভগ্নোদ্যম রক্ষঃ-চমূ,বিদাও আমারে;

উত্তরিলা দেবাকৃতি সৌমিত্রি কেশরী,-
“কৃতান্ত আমি রে তোর,দুরন্ত রাবণি;
 মাটি কাটি দংশে সর্প আয়ুহীনজনে;
মদে মত্ত সদা তুই;দেব-বলে বলী,
তবু অবহেলা,মূঢ়,করিস সতত
দেবকুলে; এতদিনে মজিলি দুর্ম্মতি;
দেবাদেশে রণে আমি আহ্বানি রে তোরে;”
এতেক কহিলা বলী উলঙ্গিলা অসি
ভৈরবে;ঝলসি আঁখি কালানল-তেজে,
ভাতিল কৃপাণবর,শত্রুকর যথা
ইরম্মদময় বজ্র;কহিলা রাবণি,– মাটি কাটি দংশে সর্প আয়ুহীনজনে;
মদে মত্ত সদা তুই;দেব-বলে বলী,
তবু অবহেলা,মূঢ়,করিস সতত
দেবকুলে; এতদিনে মজিলি দুর্ম্মতি;
দেবাদেশে রণে আমি আহ্বানি রে তোরে;”
এতেক কহিলা বলী উলঙ্গিলা অসি
ভৈরবে;ঝলসি আঁখি কালানল-তেজে,
ভাতিল কৃপাণবর,শত্রুকর যথা
ইরম্মদময় বজ্র;কহিলা রাবণি,–
“সত্য যদি রামানুজ তুমি,ভীমবাহু
লক্ষণ;সংগ্রাম-সাধ অবশ্য মিটাব
মহাহবে আমি তব,বিরত কি কভু
রণরঙ্গে ইন্দ্রজিৎ? আতিথেয় সেবা,
তিষ্ঠি লহ শূরশ্রেষ্ঠ,প্রথমে এ ধামে—
রক্ষোরিপু তুমি,তবু অতিথি হে এবে।
সাজি বীরসাজে আমি। নিরস্ত্র যে অরি,
নহে রথিকুলপ্রথা আঘাতিতে তারে।
এ বিধি, হে বীরবর,অবিদিত নহে,
ক্ষত্র তুমি,তব কাছে;-কি আর কহিব?”
জলদ-প্রতিম স্বনে কহিলা সৌমিত্রি,–
“আনায়-মাঝারে বাঘে পাইলে কি কভু
ছাড়ে রে কিরাত তারে? বধিব এখনি,
অবোধ,তেমতি তোরে? জন্ম রক্ষঃকুলে
তোর,ক্ষত্রধর্ম্ম, পাপি,কি হেতুী পালিব
তোর সঙ্গে? মারি অরি পারি যে কৌশলে;”
কহিলা বাসবজেতা,( অভিমন্যু যথা
হেরি সপ্ত শূরে শূর তপ্তলৌহাকৃতি
রোষে;)–ক্ষত্রকুলগ্লানি,শত ধিক তোরে,
লক্ষণ; নির্লজ্জ তুই। ক্ষত্রিয়-সমাজে
রোধিবে শ্রবণপথ ঘৃণায়,শুনিলে
নাম তোর রথিবৃন্দ; তস্কর যেমতি,
পশিলি এ গৃহে তুই; তস্কর-সদৃশ
শাস্তিয়া নিরস্ত তোরে করিব এখনি;
পশে যদি কাকোদর গরুড়ের নীড়ে,
ফিরি কি সে যায় কভু আপন বিবরে,
পামর? কে তোরে হেথা আনিল দুর্ম্মতি?
চক্ষের নিমেষে কোষা তুলি ভীমবাহু
নিক্ষেপিলা ঘোর নাদে লক্ষণের শিরে।
পড়িলা ভূতলে বলী ভীম প্রহরণে,
পড়ে তরুরাজ যথা প্রভঞ্জনবলে
মড়মড়ে; দেব-অস্ত্র বাজিল ঝনঝনি,
কাঁপিল দেউল যেন ঘোর ভূকম্পনে;
বহিল রুধির-ধারা;ধরিলা সত্বরে
দেব-অসি ইন্দ্রজিৎ;–নারিলা তুলিতে
তাহায়;কার্ম্মুক ধরি কর্ষিলা; রহিল
সৌমিত্রির হাতে ধনুঃ;সাপটিলা কোপে
ফলক;বিফল বল সে কাজ-সাধনে;
যথা শুন্ডধর টানে শুন্ডে জড়াইয়া
শৃঙ্গধর-শৃঙ্গে বৃথা,টানিলা তূণীরে
শূরেন্দ্র;মায়ার মায়া কে বুঝে জগতে;
চাহিলা দুয়ার-পানে অভিমানে মানী।
সচকিতে বীরবর দেখিলা সম্মুখে
ভীমতম শূল হস্তে, ধূমকেতুসম
খুল্লতাত বিভীষণে—বিভীষণ রণে;
“এতক্ষণে”–অরিন্দম কহিলা বিষাদে
“জানিনু কেমনে আসি লক্ষণ পশিল
রক্ষঃপুরে; হায়,তাত,উচিত কি তব
এ কাজ,নিকষা সতী তোমার জননী,
সহোদর রক্ষঃশ্রেষ্ঠ? শূলীশম্ভুনিভ
কুম্ভকর্ণ? ভ্রাতৃপুত্র বাসববিজয়ী
নিজগৃহপথ,তাত, দেখাও তস্করে?
চন্ডালে বসাও আনি রাজার আলয়ে?
কিন্তু নাহি গঞ্জি তোমা,গুরুজন তুমি
পিতৃতুল্য। ছাড় দ্বার যাব অস্ত্রাগারে,
পাঠাইব রামানুজে শমন-ভবনে,
লঙ্কার কলঙ্ক আজি ভঞ্জিব আহবে?

উত্তরিলা বিভীষণ, “বৃথা এ সাধনা,
ধীমান; রাঘবদাস আমি; কি প্রকারে
তাঁহার বিপক্ষ কাজ করিব,রক্ষিতে এ
অনুরোধ?” উত্তরিলা কাতরে রাবণি;–
“হে পিতৃব্য,তব বাক্যে ইচ্ছি মরিবারে;
রাঘবের দাস তুমি? কেমনে ও মুখে
আনিলে এ কথা তাত,কহ তা দাসেরে;
স্থাপিলা বিধুরে বিধি স্থানুর ললাটে;
পড়ি কি ভূতলে শশী যান গড়াগড়ি
ধুলায়? হে রক্ষোরথি,ভুলিলে কেমনে
কে তুমি? জনম তব কোন মহাকুলে?
কে বা সে অধম রাম? স্বচ্ছ সরোবরে
করে কেলি রাজহংস পঙ্কজ কাননে;
যায় কি সে কভু প্রভু,পঙ্কিল সলিলে,
শৈবালদলের ধাম? মৃগেন্দ্র কেশরী,
কবে,হে বীরকেশরী,সম্ভাষে শৃগালে
মিত্রভাবে? অজ্ঞ দাস বিজ্ঞতম তুমি,
অবিদিত নহে কিছু তোমার চরণে।
ক্ষুদ্রমতি নর,শূর,লক্ষণ,নহিলে অস্ত্রহীন যোধে কি সে সম্বোধে সংগ্রামে?
কহ,মহারথী,একি মহারথী-প্রথা?
নাহি শিশু লঙ্কাপুরে শুনি না হাসিবে
এ কথা; ছাড়হ পথ;আসিব ফিরিয়া
এখনি; দেখিব আজি কোন্ দেববলে,
বিমুখে সমরে মোরে সৌমিত্রি কুমতি;
দেব-দৈত্য-নর-রণে,স্বচক্ষে দেখেছ,
রক্ষঃশ্রেষ্ঠ,পরাক্রম দাসের; কি দেখি
ডরিবে এ দাস হেন দুর্ব্বল মানবে?
নিকুম্ভিলা-যজ্ঞাগারে প্রগলভে পশিল
দম্ভী; আজ্ঞা কর দাসে,শাস্তি নরাধমে।
তব জন্মপুরে ,তাত,পদার্পণ করে
বনবাসী; হে বিধাতঃ, নন্দন-কাননে
ভ্রমে দুরাচার-দৈত্য? প্রফুল্ল কমলে
কীট-বাস? কহ তাত,সহিব কেমনে
হেন অপমান আমি,—ভ্রাতৃ-পুত্র তব?
তুমিও,হে রক্ষোমণি,সহিছ কেমনে?
মহামন্ত্র-বলে যথা নম্রশির; ফনী
মলিন বদন লাজে,উত্তরিলা রথী
রাবণ-অনুজ,লক্ষি রাবণ-আত্মজে—
“নহি দোষী আমি,বৎস;বৃথা ভর্ৎস মোরে
তুমি; নিজ-কর্মদোষে,হায়,মজাইলা
এ কনক-লঙ্কা রাজা মজিলা আপনি।
বিরত সতত পাপে দেবকুল; এবে
পাপপূর্ণ লঙ্কাপুরী; প্রলয়ে যেমতি
বসুধা,ডুবিছে লঙ্কা এ কাল সলিলে;
রাঘবের পদাশ্রয়ে রক্ষার্থে আশ্রয়ী
তেঁই আমি;পরদোষে কে চাহে মজিতে?

রুষিলা বাসবত্রাস;গম্ভীরে যেমতি
নিশীথে অম্বরে মন্দ্রে জীমূতেন্দ্র কোপি,
কহিলা বীরেন্দ্র বলী,–“ধর্মপথগামী,
হে রাক্ষসরাজানুজ,বিখ্যাত জগতে
তুমি;কোন্ ধর্ম্ম-মতে,কহ দাসে,শুনি,
জ্ঞাতিত্ব,ভ্রাতৃত্ব,জাতি,–এ সকলে দিলা
জলাঞ্জলি?শাস্ত্রে বলে,গুণবান্ যদি
পরজন,গুণহীন স্বজন, তথাপি
নির্গুণ স্বজন শ্রেয়,পরঃ পরঃ সদা;
এ শিক্ষাড ,হে রক্ষোবর,কোথায় শিখিলে?
কিন্তু বৃথা গঞ্জি তোমা; হেন সহবাসে,
হে পিতৃব্য,বর্ব্বরতা কেন না শিখিবে?
গতি যার নীচ সহ,নীচ সে দুর্ম্মতি।”

হেথায় চেতন পাই মায়ার যতনে
সৌমিত্রি,হুঙ্কারে ধনুঃ টঙ্কারিলা বলী।
সন্ধানি বিন্ধিলা শূর খরতর শরে
অরিন্দম ইন্দ্রজিতে,তারকা যথা
মহেস্বাস শরজালে বিঁধেন তারকে;
হায় রে রুধির-ধারা (ভূধর শরীরে
বহে বরিষার কালে জলস্রোতঃ যথা,)
বহিব,তিতিয়া বস্ত্র,তিতিয়া মেদিনী।
অধীল ব্যাথায় রথী,সাপটি সত্বরে
শঙ্খ,ঘন্টা,উপহার-পাত্র ছিল যত
যজ্ঞাগারে একে একে নিক্ষেপিলা,কোপে;
যথা অভিমন্যু রথী, নিরস্ত্র সমরে
সপ্তরথী-অস্ত্রবলে,কভু বা হানিলা
রথচূড়া,রথচক্র;কভু ভগ্ন অসি,
ছিন্ন চর্ম্ম,ভিন্ন বর্ম্ম,যা পাইলা হাতে;
কিন্ত মায়াময়ী মায়া,বাহু-প্রসরণে,
ফেলাইলা দূরে সবে,জননী যেমতি
খেদান মশকবৃন্দে সুপ্ত সুত হতে
করপদ্ম-সঞ্চালনে;সরোষে রাবণি
ধাইলা লক্ষণ-পানে গর্জি ভীমনাদে,
প্রহারকে হেরি যথা সম্মুখে কেশরী;
মায়ার মায়ায় বলী হেরিলা চৌদিকে
ভীষণ মহিষারূঢ় ভীম দন্ডধরে;
শূল-হস্তে শূলপাণি; শঙ্খ,চক্র,গদা
চতুর্ভুজে চতুর্ভুজ;হেরিলা সভয়ে
দেবকুল রথীবৃন্দে সুদিব্য বিমানে।
বিষাদে নিশ্বাস ছাড়ি দাঁড়াইলা বলী–
নিষ্ফল,হায় রে মরি,কালাধর যথা
রাহুগ্রাসে; কিম্বা সিংহ আনায়-মাঝারে;
  ত্যজি ধনুঃ নিষ্কোষিলা অসি মহাতেজাঃ
রামানুজ;ঝলসিলা ফলক-আলোকে
নয়ন;হায় রে অন্ধ অরিন্দম বলী
ইন্দ্রজিৎ,খড়্গাঘাতে পড়িলা ভূতলে
শোণিতাদ্র। থরথরি কাঁপিলা বসুধা,
গর্জিলা উথলি সিন্ধু;ভৈরব-আরাবে
সহসা পূরিল বিশ্ব;ত্রিদিবে পাতালে,
মর্ত্ত্যে,মরামর জীব প্রমাদ গণিলা
আতঙ্কে;যথায় বসি হৈম-সিংহাসনে
সভায় কর্ব্বুরপতি,সহসা পড়িল
কনক-মুকুট খসি,রথচূড়া যথা
রিপুরথী কাটি যবে পড়ে রথতলে।
সশঙ্ক লঙ্কেশ শূর স্মরিলা শঙ্করে;
প্রমীলার বামেতর নয়ন নাচিল;
আত্মবিস্মৃতিতে,হায়,অকস্মাৎ সতী
মুছিলা সিন্দুর বিন্দু সুন্দর ললাটে;
মূর্ছিলা রাক্ষসেন্দ্রাণী মন্দোদরী দেবী
আচম্বিতে;মাতৃকোলে নিদ্রায়য় কাঁদিল
শিশুকুল আর্ত্তনাদে,কাঁদিল যেমতি
ব্রজে ব্রজকুলশিশু,যবে শ্যামমণি,
আঁধারি সে ব্রজপুর,গেলা মধুপুরে;
   অন্যায় সমরে পড়ি,অসুরারি-রিপু,
রাক্ষসকুল-ভরসা, পরুষ বচনে
কহিলা লক্ষণ শূরে,-“বীরকুল গ্লানি,
সুমিত্রা নন্দন তুই;শত ধিক্ তোরে;
রাবণনন্দনন আমি না ডরি শমনে।
কিন্ত তোর অস্ত্রাঘাতে মরিনু যে আজি,
পামর, এ চিরদুঃখ রহিলল যে মনে;
দৈত্যকুলদল ইন্দ্রে দমিনু সংগ্রামে কিন্ত তোর অস্ত্রাঘাতে মরিনু যে আজি,
পামর, এ চিরদুঃখ রহিলল যে মনে;
দৈত্যকুলদল ইন্দ্রে দমিনু সংগ্রামে
মরিতে কি তোর হাতে? কি পাপে বিধাতা
দিবেন এ তাপ দাসে, বুঝিব কেমনে?
আর কি কহিব তোরে? এ বারতা যবে
পাইবেন রক্ষোনাথ, কে রক্ষিবে তোরে,
নরাধম? জলধির অতল সলিলে
ডুবিস যদিও তুই,পশিবে সে দেশে
রাজরোষ-বাড়বাগ্নিরাশিসম তেজে;
দাবাগ্নিসদৃশ তোরে দগ্ধিবে কাননে
সে রোষ, কাননে যদি পশিস্,কুমতি;
নারিবে রজনী, মূঢ়, আবরিতে তোরে।
দানব,মানব,দেব,কার সাধ্য হেন
ত্রাণিবে,সৌমিত্রি,তোরে রাবণ রুষিলে?
কে বা এ কলঙ্ক তোর ভঞ্জিবে জগতে,
কলঙ্কি?” এতেক কহি বিষাদে সুমতি
মাতৃপিতৃপাদপদ্ম শ্মরিলা অন্তিমে।
অধীর হইলা ধীর ভাবি প্রমীলারে
চিরানন্দ; লোহ সহ মিশি অশ্রুধারা
অনর্গল বহি,হায়,আদ্রিল মহীরে।
লঙ্কার পঙ্কজ রবি গেলা অস্তাচলে।
নির্বাণ পাবক যথা, কিম্বা তিষাম্পতি
শান্তরশ্মি,মহাবল রহিলা ভূতলে",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%E0%A6%B7%E0%A6%B7%E0%A7%8D%E0%A6%A0-%E0%A6%B8%E0%A6%B0%E0%A7%8D%E0%A6%97-%E0%A6%AE%E0%A7%87%E0%A6%98%E0%A6%A8%E0%A6%BE%E0%A6%A6%E0%A6%AC%E0%A6%A7-%E0%A6%95%E0%A6%BE%E0%A6%AC%E0%A7%8D/,,,
পঞ্চম সর্গ - মেঘনাদবধ কাব্য ,"কুসুম-শয়নে যথা সুবর্ণ-মন্দিরে
বিরাজে বীরেন্দ্র বলী ইন্দ্রজিত,তথা
পশিল কূজন-ধ্বনি সে সুখ-সদনে।
জাগিলা বীর-কুন্জর কুন্জবন-গীতে।
প্রমীলার করপদ্ম করপদ্মে ধরি
রথীন্দ্র, মধুর স্বরে, হায় রে, যেমতি
নলিনীর কানে অলি কহে গুন্জরিয়া
প্রেমের রহস্য কথা, কহিলা (আদরে
চুম্বি নিমীলিত আঁখি )—“ডাকিছে কূজনে,
হৈমবতী ঊষা তুমি,রূপসি, তোমারে
পাখী-কুল; মিল, প্রিয়ে, কমল লোচন
উঠ, চিরানন্দ মোর; সূর্য্যকান্তমণি-
সম এ পরাণ,কান্তে, তুমি রবিচ্ছবি;—-
তেজোহীন আমি তুমি মুদিলে নয়ন;
ভাগ্য-বৃক্ষে ফলোত্তম তুমি হে জগতে
আমার; নয়ন-তারা; মহার্হ রতন;
উঠি দেখ,শশিমুখি,কেমনে ফুটিছে,
চুরি করি কান্তি তব মন্জু কুন্জবনে
কুসুম ;” চমকি রামা উঠিলা সত্বরে;—
গোপিনী কামিনী যথা বেনুর সুরবে;

আবরিলা অবয়ব সুচারু-হাসিনী
শরমে। কহিলা পুনঃ কুমার আদরে;—
“পোহাইল এতক্ষনে তিমির-শর্বরী;
তা না হলে ফুটিতে কি তুমি, কমলিনি,
জুড়াতে এ চক্ষুর্দ্বয়? চল, প্রিয়ে, এবে
বিদায় হইব নমি জননীর পদে;
পরে যথাবিধি পূজি দেব বৈশ্বানরে,
ভীষণ-অশনি-সম শর-বরিষণে
রামের সংগ্রাম-সাধ মিটাব সংগ্রামে।”

সাজিলা রাবণ-বধূ, রাবণ-নন্দন,
অতুল জগতে দোঁহে; বামাকুলোত্তমা
প্রমীলা, পুরুষোত্তম মেঘনাদ বলী ;
শয়ন-মন্দির হতে বাহিরিলা দোঁহে—
প্রভাতের তারা যথা অরুনের সাথে;
বাজিল রাক্ষস-বাদ্য ; নমিল রক্ষক ;
জয় মেঘনাদ উঠিল গগনে ;
রতন-শিবিকাসনে বসিলা হরষে
দম্পতী। বহিলা যান যানবাহ- দলে
মন্দোদরী মহিষীর সুবর্ন-মন্দিরে।

প্রবেশিলা অরিন্দম, ইন্দু-নিভাননা
প্রমীলা সুন্দরী সহ,সে স্বর্ণ-মন্দিরে।
ত্রিজটা নামে রাক্ষসী আইল ধাইয়া।
কহিল বীর-কেশরী; “শুন লো ত্রিজটে,
নিকুম্ভিলা-যজ্ঞ সাঙ্গ করি আমি আজি
যুঝিব রামের সঙ্গে পিতার আদেশে,
নাশিব রাক্ষস-রিপু; তেঁই ইচ্ছা করি
পূজিতে জননী পদ। যাও বার্তা লয়ে ;
কহ,পুত্র, পুত্রবধু দাঁড়ায়ে দুয়ারে
তোমার,হে লঙ্কেশ্বরী ;” সাষ্টাঙ্গে প্রণমি,
কহিলা শূরে ত্রিজটা, ( বিকটা রাক্ষসী)—
“শিবের মন্দিরে এবে রাণী মন্দোদরী,
যুবরাজ; তোমার মঙ্গল-হেতু তিনি
অনিদ্রায়, অনাহারে পূজেন উমেশে ;
তব সম পুত্র, শূর,কার এ জগতে ?
কার বা এ হেন মাতা ?”—এতেক কহিয়া
সৌদামিনী-গতি দূতী ধাইল সত্বরে।
বাহিরিলা লঙ্কেশ্বরী শিবালয় হতে
প্রণমে দম্পতী পদে। হরষে দুজনে
কোলে করি, শিরঃ চুম্বি, কাঁদিলা মহিষী।
কহিলা বীরেন্দ্র; ” দেবি আশীষ দাসেরে।
নিকুম্ভিলা-যজ্ঞ সাঙ্গ করি যথাবিধি,
পশিব সমরে আজি, নাশিব রাঘবে;
শিশু ভাই বীরবাহু; বধিয়াছে তারে
পামর। দেখিব মোরে নিবারে কি বলে ?
দেহ পদ-ধূলি, মাতঃ ;তোমার প্রসাদে
নির্ব্বিঘ্ন করিব আজি তীক্ষ্ন শর-জালে
লঙ্কা; বাঁধি দিব আনি তাত বিভীষণে
রাজদ্রোহী ; খেদাইব সুগ্রীব অঙ্গদে
সাগর অতল জলে;” উত্তরিলা রাণী,
মুছিয়া নয়ন-জল রতন-আঁচলে;—

“কেমনে বিদায় তোরে করি রে বাছনি ;
আঁধারি হৃদয়াকাশ,তুই পূর্ণ শশী
আমার। দুরন্ত রণে সীতাকান্ত বলী;
দুরন্ত লক্ষণ শূর; কাল-সর্প-সম
দয়া-শূন্য বিভীষণ; মত্ত লোভ-মদে,
স্ববন্ধু-বান্ধবে মূঢ় নাশে অনায়াসে,
ক্ষুধায় কাতর ব্যাঘ্র গ্রাসয়ে যেমতিস্বশিশু; কুক্ষনে,বাছা, নিকষা শাশুড়ী
ধরেছিলা গর্ভে দুষ্টে, কহিনু রে তোরে;
এ কনক-লঙ্কা মোর মজালে দুর্ম্মতি;”

হাসিয়া মায়ের পদে উত্তরিলা রথী;—
কেন, মা ডরাও তুমি রাঘবে লক্ষণে,
রক্ষোবৈরী ? দুইবার পিতার আদেশে
তুমুল সংগ্রামে আমি বিমুখিনু দোঁহে
অগ্নিময় শর-জালে ; ও পদ-প্রসাদে
চির-জয়ী দেব-দৈত্য-নরের সমরে
এ দাস ; জানেন তাত বিভীষণ, দেবি,
তব পুত্র-পরাক্রম ; দম্ভোলি-নিক্ষেপী
সহস্রাক্ষ সহ যত দেব-কুল-রথী ;
পাতালে নাগেন্দ্র, মর্ত্তে নগেন্দ্র ; কি হেতু
সভয় হইলা আজি,কহ, মা, আমারে ?
কি ছার সে রাম, তারে ডরাও আপনি ?

মুছিয়া নয়ন-জল রতন-আঁচলে,
উত্তরিলা লঙ্কেশ্বরী; ” যাইবি রে যদি;—
রাক্ষস-কুল-রক্ষণ বিরূপাক্ষ তোরে
রক্ষুন এ কাল-রণে ; এই ভিক্ষা করি
তার পদ যুগে আমি। কি আর কহিব ?
নয়নের তারা হারা করি রে থুইলি
আমায় এ ঘরে তুই;” কাঁদিয়া মহিষী
কহিলা,চাহিয়া তবে প্রমীলার পানে ;—
“থাক,মা,আমার সঙ্গে তুমি; জুড়াইব,
ও বিধুবদন হেরি এ পোড়া পরাণ ;
বহুলে তারার করে উজ্জ্বল ধরণী।”

বন্দি জননীর পদ বিদায় হইলা
 ভীমবাহু কাঁদি রাণী, পুত্র-বধূ সহ,
প্রবেশিলা পুনঃ গৃহে। শিবিকা ত্যজিয়া,
পদ-ব্রজে যুবরাজ চলিলা কাননে—
ধীরে ধীরে রথীবর চলিলা একাকী,
কুসুম-বিব্রিত পথে যজ্ঞশালা মুখে।

",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%e0%a6%aa%e0%a6%9e%e0%a7%8d%e0%a6%9a%e0%a6%ae-%e0%a6%b8%e0%a6%b0%e0%a7%8d%e0%a6%97-%e0%a6%ae%e0%a7%87%e0%a6%98%e0%a6%a8%e0%a6%be%e0%a6%a6%e0%a6%ac%e0%a6%a7-%e0%a6%95%e0%a6%be%e0%a6%ac/,,,
চতুর্থ সর্গ - মেঘনাদ বধ কাব্য ,সূর্য্য,মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%e0%a6%9a%e0%a6%a4%e0%a7%81%e0%a6%b0%e0%a7%8d%e0%a6%a5-%e0%a6%b8%e0%a6%b0%e0%a7%8d%e0%a6%97-%e0%a6%ae%e0%a7%87%e0%a6%98%e0%a6%a8%e0%a6%be%e0%a6%a6%e0%a6%ac%e0%a6%a7-%e0%a6%95%e0%a6%be/,,,
তৃতীয় সর্গ - মেঘনাদ বধ কাব্য ,"প্রমোদ-উদ্যানে কাঁদে দানব-নন্দিনী
প্রমীলা, পতি-বিরহে কাতরা যুবতী।
অশ্রুআঁখি-বিধুমুখী ভ্রমে ফুলবনে
কভু,ব্রজ-কুঞ্জ-বনে,হায়রে, যেমনি
ব্রজবালা,নাহি হেরি কদম্বের মূলে
পীতধড়া পীতাম্বরে,অধরে মূরলী।
অবচয়ি ফুল-চয়ে সে নিকুঞ্জ বনে,
বিষাদে নিশ্বাস ছাড়ি,সখীরে সম্ভাষি
কহিলা প্রমীলা সতী; “এইত তুলিনু
ফুলরাশি; চিকনিয়া গাঁথিনু,স্বজনি,
ফুলমালা;কিন্তু কোথা পাব সে চরণে,
পুস্পাঞ্জলি দিয়া যাহে চাহি পূজিবারে;
কে বাঁধিল মৃগরাজে বুঝিতে না পারি।
চল,সখি, লঙ্কাপুরে যাই মোরা সবে।”
কহিল বাসন্তী সখী;–“কেমনে পশিবে
লঙকাপুরে আজি তুমি? অলঙ্ঘ্য সাগর-
সম রাঘবীয় চমূ বেড়িছে তাহারে;
লক্ষ লক্ষ রক্ষঃ- অরি ফিরিছে চৌদিকে
অস্ত্রপাণি,দন্ডপাণি দন্ডধর যথা”
রুষিলা দানব-বালা প্রমীলা রূপসী;–
“কি কহিলি, বাসন্তি? পর্ব্বত-গৃহ ছাড়ি,
বাহিরায় যবে নদী সিন্ধুর উদ্দেশে,
কার হেন সাধ্য যে সে রোধে তার গতি?
দানব-নন্দিনী আমি,রক্ষ-কুল-বধূ;
রাবণ শ্বশুর মম, মেঘনাদ স্বামী,–
আমি কি ডরাই,সখি,ভিখারী রাঘবে?
পশিব লঙ্কায় আজি নিজ ভূজ-বলে;
দেখিব কেমনে মোরে নিবারে নৃমনি?
যথা বায়ু-সখা সহ দাবানল গতি
দুর্ব্বার,চলিলা সতী পতির উদ্দেশে।
টলিল কনক-লঙ্কা, গর্জ্জিল জলধি;
ঘনঘনাকারে রেণু উড়িল চৌদিকে;–
কিন্তু নিশা-কালে কবে ধূম-পুঞ্জ পারে
আবরিতে অগ্নি-শিখা? অগ্নিশিখা-তেজে
চলিলা প্রমীলা দেবী বামা-বল-দলে।
কতক্ষনে উতরিলা পশ্চিম দুয়ারে
বিধুমুখী। একবারে শত শঙ্খ ধরি
ধ্বনিলা, টঙ্কারি রোষে শত ভীম ধনুঃ,
স্ত্রীবৃন্দ; কাঁপিল লঙকা আতঙ্কে; কাঁপিল
মাতঙ্গে নিষাদী; রথে রথী; তুরঙ্গমে
সাদীবর; সিংহাসনে রাজা;অবরোধে
কুলবধূ; বিহঙ্গম কাঁপিল কুলায়ে;
পর্ব্বত-গহ্বরে সিংহ; বন-হস্তী বনে
ডুবিল অতল জলে জলচর যত ;
শিবিরে বসেন প্রভু রঘু-চুড়ামণি
করপুটে শূর-সিংহ লক্ষণ সম্মুখে,
পাশে বিভীষণ সখা, আর বীর যত,
রুদ্র-কুল-সমতেজঃ,ভৈরব মুরতি ।
সহসা নাদিল ঠাট; ‘জয় রাম’-ধ্বনি
উঠিল আকাশ-দেশে ঘোর কোলাহলে,
সাগর-কল্লোল যথা; ত্রস্তে রক্ষোরথী,
দাশরথি-পানে চাহি, কহিলা কেশরী,–
“চেয়ে দেখ,রাঘবেন্দ্র, শিবির-বাহিরে।
নিশীথে কি ঊষা আসি উতরিলা হেথা?”
বিস্ময়ে চাহিলা সবে শিবির-বাহিরে।
“ভৈরবীরূপিণী বামা,” কহিলা নৃমণি,
“দেবী কি দানবী,সখে, দেখ নিরখিয়া;
মায়াময় লঙ্কা-ধাম; পূর্ণ ইন্দ্রজালে;
কামরূপী তবাগ্রজ। দেখ ভাল করি;
এ কুহক তব কাছে অবিদিত নহে।
শুভক্ষণে, রক্ষোবর,পাইনু তোমারে
আমি। তোমা বিনা,মিত্র,কে আর রাখিবে
এ দুর্ব্বল বলে,কহ,এ বিপত্তি-কালে?
রামের চির-রক্ষণ তুমি রক্ষঃপুরে;”
হেনকালে হনু সহ উতরিলা দূতী
শিবিরে। প্রণমি বামা কৃতাঞ্জলিপুটে,
(ছত্রিশ রাগিণী যেন মিলি এক তানে;)
কহিলা; “প্রণমি আমি রাঘবের পদে,
আর যত গুরুজনে;— নৃ-মুন্ড-মালিনী
নাম মম;দৈত্যবালা প্রমীলা সুন্দরী,
বীরেন্দ্র-কেশরী ইন্দ্রজিতের কামিনী,
তাঁর দাসী।” আশীষিয়া, বীর দাশরথি
সুধিলা; “কি হেতু,দূতি, গতি হেথা তব?
বিশেষিয়া কহ মোরে, কি কাজে তুষিব
তোমার ভর্ত্রিনী,শুভে? কহ শীঘ্র করি;”
উত্তরিলা ভীমা-রূপী; “বীর-শ্রেষ্ঠ তুমি,
রঘুনাথ; আসি যুদ্ধ কর তাঁর সাথে;
নতুবা ছাড়হ পথ; পশিবে রূপসী
স্বর্ণলঙ্কাপুরে আজি পূজিতে পতিরে।”
এতেক কহিয়া বামা শিরঃ নোয়াইলা,
প্রফুল্ল কুসুম যথা (শিশির মন্ডিত)
বন্দে নোয়াইয়া শিরঃ মন্দ-সমীরণে;
উত্তরিলা রঘুপতি; ”শুন, সুকেশিনী,
বিবাদ না করি আমি কভু অকারণে।
অরি মম রক্ষ-পতি; তোমরা সকলে
কুলবালা,কুলবধূ; কোন অপরাধে
বৈরি-ভাব আচরিব তোমাদেরসাথে?
আনন্দে প্রবেশ লঙ্কা নিঃশঙ্ক হৃদয়ে”।
এতেক কহিয়া প্রভু কহিলা হনুরে;–
“দেহ ছাড়ি পথ, বলি। অতি সাবধানে,
শিষ্ট আচরণে তুষ্ট কর বামা-দলে।”
প্রণমিয়া সীতানাথে বাহিরিলা দূতী
হাসিয়া কহিলা মিত্র বিভীষণ “দেখ,
প্রমীলার পরাক্রম দেখ বাহিরিয়া,
রঘুপতি;দেখ, দেব, অপূর্ব কৌতুক।
না জানি এ বামা-দলে কে আঁটে সমরে
ভীমারূপী, বীর্য্যবতী চামুন্ডা যেমতি–
রক্তবীজ-কুল-অরি?” কহিলা রাঘব;–
”চল, মিত্র, দেখি তব ভ্রাতৃ-পুত্র-বধূ।”
যথা দূর দাবানল পশিলে কাননে,																							অগ্নিময় দশ দিশ; দেখিলা সম্মুখে
রাঘবেন্দ্র বিভা-রাশি নির্ধূম আকাশে,
সুবর্নি বারিদপুঞ্জে; শুনিলা চমকি
কোদন্ড-ঘর্ঘর ঘোর,ঘোড়া-দড়বড়ি,
হুহুঙ্কার,কোষে বদ্ধ অসির ঝনঝনি।
সে রোলের সহ মিশি বাজিছে বাজনা,
ঝড় সঙ্গে বহে যেন কাকলী লহরী;
উড়িছে পতাকা —রত্ন-সঙ্কলিত-আভা;
মন্দগতি আস্কন্দিতে নাচে বজী রাজী;
বোলিছে ঘুঙ্ঘুরাবলী ঘুনু ঘুনু বোলে।
গিরিচূড়াকৃতি ঠাট দাঁড়ায় দুপাশে
অটল,চলিছে মধ্যে বামা-কুল-দল;
উপত্যকা-পথে যথা মাতঙ্গিনী-যূথ,
গরজে পূরিয়া দেশ, ক্ষিতি টলমলি।
সর্ব-অগ্রে উগ্রচন্ডা নৃ-মুন্ডমালিনী,
কৃষ্ণ-হয়ারূঢ়া ধনী, ধ্বজ-দন্ড করে
হৈমময়; তার পাছে চলে বাদ্যকরী,
বিদ্যাধরী-দল যথা, হায় রে ভূতলে
অতুলিত; বীণা বাঁশী, মৃদঙ্গ, মন্দিরা-
আদি যন্ত্র বাজে মিলি মধুর নিক্কণে;
তার পাছে শূল-পাণি বীরাঙ্গনা-মাঝে
প্রমীলা,তারার দলে শশিকলা যথা;
চলি গেলা বামাকুল। কেহ টঙ্কারিলা
শিঞ্জিনী; হুঙ্কারি কেহ উলঙ্গিলা অসি;
আস্ফালিলা শূলে কেহ; হাসিলা কেহ বা
অট্টহাসে টিটকারি; কেহ বা নাদিলা,
গহন বিপিনে যথা নাদে কেশরিণী,
বীর-মদে, কাম-মদে উন্মাদ ভৈরবী;
লক্ষ্য করি রক্ষোবরে, কহিলা রাঘব;–
”কি আশ্চর্য্য, নৈকষেয়? কভু নাহি দেখি,
কভু নাহি শুনি হেন এ তিন ভুবনে;
নিশার স্বপন আজি দেখিনু কি জাগি?”
উত্তরিলা বিভীষণ; ”নিশার স্বপন
নহে এ,বৈদেহী-নাথ,কহিনু তোমারে।
কালনেমি নামে দৈত্য বিখ্যাত জগতে
সুরারি,তনয়া তার প্রমীলা সুন্দরী।
মহাশক্তি-সম তেজে;দম্ভোলি-নিক্ষেপী
সহস্রাক্ষে যে হর্ষ্যক্ষ বিমুখে সংগ্রামে,
সে রক্ষেন্দ্রে,রাঘবেন্দ্র,রাখে পদতলে
বিমোহিনী,দিগম্বরী যথা দিগম্বরে;”
লঙ্কার কনক-দ্বারে উতরিলা সতী
প্রমীলা। বাজিল শিঙ্গা,বাজিল দুন্দুভি
ঘোর রবে;গরজিল ভীষণ রাক্ষস,
প্রলয়ের মেঘ কিম্বা করীযুথ যথা;
উচ্চৈস্বরে কহে চন্ডা নৃ-মুন্ডমালিনী;—
”কাহারে হানিস্ অস্ত্র,ভীরু,এ আঁধারে?
নহি রক্ষোরিপু মোরা, রক্ষঃ-কুল-বধূ,
খুলি চক্ষুঃ দেখ চেয়ে।” অমনি দুয়ারী
টানিল হুড়ুকা ধরি হুড় হুড় হড়ে;
বজ্রশব্দে খুলে দ্বার। পশিলা সুন্দরী
আনন্দে কনক লঙ্কা জয় জয় রবে।",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://banglashikha.com/meghnadbodh-kabya-third-sorgho/,,,
দ্বিতীয় সর্গ - মেঘনাদবধ কাব্য ,"অস্তে গেল দিনমণি; আইলা গোধূলি,—
একটি রতন ভালে। ফুটিলা কুমুদী;
মুদিলা সরসে আঁখি বিরসবদনা
নলিনী; কূজনি পাখী পশিল কুলায়ে;
গোষ্ঠ - গৃহে গাভী - বৃন্দ ধায় হাম্বা রবে।
আইলা সুচারু - তারা শশী সহ হাসি,
শর্বরী; সুগন্ধবহ বহিল চৌদিকে,
সুস্বনে সবার কাছে কহিয়া বিলাসী,
কোন্ কোন্ ফুল চুষি কি ধন পাইলা।
আইলেন নিদ্রা দেবী; ক্লান্ত শিশুকুল
জননীর ক্রোড় - নীড়ে লভয়ে যেমতি
বিরাম, ভূচর সহ জলচর - আদি
দেবীর চরণাশ্রমে বিশ্রাম লভিলা।

উতরিলা শশিপ্রিয়া ত্রিদশ - আলয়ে।
বসিলেন দেবপতি দেবসভা মাঝে,
হৈমাসনে; বামে দেবী পুলোম - নন্দিনী
চারুনেত্রা। রজ - ছত্র, মণিময় আভা,
শোভিল দেবেন্দ্র - শিরে। রতনে খচিত
চামর যতনে ধরি, ঢুলায় চামরী।
আইলা সুসমীরণ, নন্দন - কানন -
গন্ধমধু বহি রঙ্গে। বাজিল চৌদিকে
ত্রিদিব - বাদিত্র। ছয় রাগ, মূর্তিমতী
ছত্রিশ রাগিণী সহ, আসি আরম্ভিলা
সঙ্গীত। ঊর্বশী, রম্ভা সুচারুহাসিনী,
চিত্রলেখা, সুকেশিনী মিশ্রকেশী, আসি
নাচিলা, শিঞ্জিতে রঞ্জি দেব - কুল - মনঃ!
যোগায় গন্ধর্ব স্বর্ণ - পাত্রে সুধারসে!
কেহ বা দেব - ওদন; কুঙ্কুম, কস্তুরী,
কেশর বহিছে কেহ; চন্দন কেহ বা;
সুগন্ধ মন্দার - দাম গাঁথি আনে কেহ।
বৈজয়ন্ত - ধামে সুখে ভাসেন বাসব
ত্রিদিব - নিবাসী সহ; হেন কালে তথা,
রূপের আভায় আলো করি সুর - পুরী
রক্ষঃ - কুল - রাজলক্ষ্মী আসি উতরিলা।

সসম্ভ্রমে প্রণমিলা রমার চরণে
শচীকান্ত। আশীষিয়া হৈমাসনে বসি,
পদ্মাক্ষী পুণ্ডরীকাক্ষ - বক্ষোনিবাসিনী
কহিলা; “হে সুরপতি, কেন যে আইনু
তোমার সভায় আজি, শুন মন দিয়া।”

উত্তর করিলা ইন্দ্র; “হে বারীন্দ্র - সুতে,
বিশ্বরমে, এ বিশ্বে ও রাঙা পা দুখানি
বিশ্বের আকাঙ্খা মা গো! যার প্রতি তুমি,
কৃপা করি, কৃপা - দৃষ্টি কর, কৃপাময়ি,
সফল জনম তারি! কোন্ পুণ্য - ফলে,
লভিল এ সুখ দাস, কহ, মা দাসেরে?”

কহিলেন পুনঃ রমা, “বহুকালাবধি
আছি আমি, সুরনিধি, স্বর্ণ - লঙ্কাধামে।
পূজে মোরে রক্ষোরাজ! হায়, এত দিনে
বাম তার প্রতি বিধি! নিজ কর্ম - দোষে,
মজিছে সবংশে পাপী; তবুও তাহারে
না পারি ছাড়িতে, দেব। বন্দী যে, দেবেন্দ্র,
কারাগার - দ্বার নাহি খুলিলে কি কভু
পারে সে বাহির হতে? যত দিন বাঁচে
রাবণ, থাকিব আমি বাঁধা তার ঘরে।
মেঘনাদ নামে পুত্র, হে বৃত্রবিজয়ি,
রাবণের, বিলক্ষণ জান তুমি তারে।
একমাত্র বীর সেই আছে লঙ্কাধামে
এবে; আর বীর যত, হত এ সমরে।
বিক্রম - কেশরী শূর আক্রমিবে কালি
রামচন্দ্রে; পুনঃ তারে সেনাপতি - পদে
বরিয়াছে দশানন। দেব - কুল - প্রিয়
রাঘব; কেমনে তারে রাখিবে, তা দেখ।
নিকুম্ভিলা যজ্ঞ সাঙ্গ করি, আরম্ভিলে
যুদ্ধ দম্ভী মেঘনাদ, বিষম সঙ্কটে
ঠেকিবে বৈদেহীনাথ, কহিনু তোমারে।
অজেয় জগতে মন্দোদরীর নন্দন,
দেবেন্দ্র! বিহঙ্গকুলে বৈনতেয় যথা
বল - জ্যেষ্ঠ, রক্ষঃ - কুল - শ্রেষ্ঠ শূরমণি!”

এতেক কহিয়া রমা কেশব - বাসনা
নীরবিলা; আহা মরি, নীরবে যেমতি
বীণা, চিত্ত বিনোদিয়া সুমধুর নাদে!
ছয় রাগ, ছত্রিশ রাগিণী আদি যত,
শুনি কমলার বাণী, ভুলিলা সকলে
স্বকর্ম; বসন্তকালে পাখীকুল যথা,
মুঞ্জরিত কুঞ্জে, শুনি পিকবর - ধ্বনি!

কহিলেন স্বরীশ্বর; “এ ঘোর বিপদে,
বিশ্বনাথ বিনা, মাতঃ, কে আর রাখিবে
রাঘবে? দুর্বার রণে রাবণ - নন্দন।
পন্নগ - অশনে নাগ নাহি ডরে যত,
ততোধিক ডরি তারে আমি! এ দম্ভোলি,
বৃত্রাসুর - শিরঃ চূর্ণ যাহে, বিমুখয়ে
অস্ত্র - বলে মহাবলী; তেঁই এ জগতে
ইন্দ্রজিৎ নাম তার। সর্বশুচি - বরে
সর্বজয়ী বীরবর। দেহ আজ্ঞা দাসে,
যাই আমি শীঘ্রগতি কৈলাস - সদনে।”

কহিলা উপেন্দ্র - প্রিয়া বারীন্দ্রনন্দিনী;—
“যাও তবে সুরনাথ, যাও ত্বরা করি।
চন্দ্র - শেখরের পদে, কৈলাস - শিখরে,
নিবেদন কর, দেব, এ সব বারতা।
কহিও সতত কাঁদে বসুন্ধরা সতী,
না পারি সহিতে ভার; কহিও, অনন্ত,
ক্লান্ত এবে। না হইলে নির্মূল সমূলে
রক্ষঃপতি, ভবতল রসাতলে যাবে!
বড় ভাল বিরূপাক্ষ বাসেন লক্ষ্মীরে।
কহিও, বৈকুণ্ঠপুরী বহু দিন ছাড়ি
আছয়ে সে লঙ্কাপুরে! কত যে বিরলে
ভাবয়ে সে অবিরল, এক বার তিনি,
কি দোষ দেখিয়া, তারে না ভাবেন মনে?
কোন্ পিতা দুহিতারে পতি - গৃহ হতে
রাখে দূরে — জিজ্ঞাসিও, বিজ্ঞ জটাধরে!
ত্র্যম্বকে না পাও যদি, অম্বিকার পদে
কহিও এ সব কথা।” — এতেক কহিয়া,
বিদায় হইয়া চলি গেলা শশিমুখী
হরিপ্রিয়া। অনম্বর - পথে সুকেশিনী,
কেশব - বাসনা দেবী গেলা অধোদেশে।
সোনার প্রতিমা, যথা! বিমল সলিলে
ডুবে তলে জলরাশি উজলি স্বতেজে!

আনিলা মাতলি রথ, চাহি শচী পানে
কহিলেন শচীকান্ত মধুর বচনে
একান্তে; “চলহ, দেবি, মোর সঙ্গে তুমি।
পরিমল - সুধা সহ পবন বহিলে,
দ্বিগুণ আদর তার! মৃণালের রুচি
বিকচ কমল - গুণে, শুন লো ললনে।”
শুনি প্রণয়ীর বাণী, হাসি নিতম্বিনী,
ধরিয়া পতির কর, আরোহিলা রথে।

স্বর্গ - হৈম - দ্বারে রথ উতরিল ত্বরা।
আপনি খুলিল দ্বার মধুর নিনাদে
অমনি! বাহিরি বেগে, শোভিল আকাশে।
দেবযান, সচকিতে জগত জাগিলা,
ভাবি রবিদেব বুঝি উদয় - অচলে
উদিলা! ডাকিলা ফিঙা, আর পাখী যত
পূরিল নিকুঞ্জ - পুঞ্জ প্রভাতী সঙ্গীতে!
বাসরে কুসুম - শয্যা ত্যজি লজ্জাশীলা
কুলবধূ, গৃহ কার্য উঠিলা সাধিতে!

মানস - সকাশে শোভে কৈলাস শিখরী
আভাময়, তার শিরে ভবের ভবন।
শিখী - পুচ্ছ - চূড়া যেন মাধবের শিরে।
সুশ্যামাঙ্গ শৃঙ্গধর, স্বর্ণ - ফুল - শ্রেণী
শোভে তাহে, আহা মরি পীত ধড়া যেন।
নির্ঝর - ঝরিত - বারি - রাশি স্থানে স্থানে -
বিশদ চন্দনে যেন চর্চিত সে বপু!

ত্যজি রথ, পদব্রজে, সহ স্বরীশ্বরী,
প্রবেশিলা স্বরীশ্বর আনন্দ - ভবনে।
রাজরাজেশ্বরী - রূপে বসেন ঈশ্বরী
স্বর্ণাসনে, ঢুলাইছে চামর বিজয়া,
ধরে রাজছত্র জয়া। হায় রে, কেমনে,
ভবভবনের কবি বর্ণিবে বিভব?
দেখ, হে ভাবুক জন, ভাবি মনে মনে!
পূজিলা শক্তির পদ মহাভক্তি ভাবে
মহেন্দ্র ইন্দ্রাণী সহ। আশীষি অম্বিকা
জিজ্ঞাসিলা;— “কহ, দেব, কুশল বারতা,—
কি কারণে হেথা আজি তোমা দুই জনে?”

কর - জোড়ে আরম্ভিলা দম্ভোলি - নিক্ষেপী;—
“কি না তুমি জান, মাতঃ, অখিল জগতে?
দেবদ্রোহী লঙ্কাপতি, আকুল বিগ্রহে,
বরিয়াছে পুনঃ পুত্র মেঘনাদে আজি
সেনাপতি - পদে? কালি প্রভাতে কুমার
পরন্তপ প্রবেশিবে রণে, ইষ্টদেবে
পূজি, মনোনীত বর লভি তার কাছে।
অবিদিত নহে মাতঃ, তার পরাক্রম।
রক্ষঃ - কুল - রাজলক্ষ্মী, বৈজয়ন্ত - ধামে
আসি, এ সংবাদ দাসে দিলা, ভগবতী।
কহিলেন হরিপ্রিয়া, কাঁদে বসুন্ধরা,
এ অসহ ভার সতী না পারি সহিতে;
ক্লান্ত বিশ্বধর শেষ; তিনিও আপনি
চঞ্চলা সতত এবে ছাড়িতে কনক -
লঙ্কাপুরী। তব পদে এ সংবাদ দেবী
আদেশিলা নিবেদিতে দাসেরে, অন্নদে!
দেব - কুল - প্রিয় বীর রঘু - কুল - মণি।
কিন্তু দেবকুলে হেন আছে কোন্ রথী
যুঝিবে যে রণ - ভূমে রাবণির সাথে?
বিশ্বনাশী কুলিশে, মা, নিস্তেজে সমরে
রাক্ষস, জগতে খ্যাত ইন্দ্রজিৎ নামে!
কি উপায়ে, কাত্যায়নি, রক্ষিবে রাঘবে,
দেখ ভাবি। তুমি কৃপা না করিলে, কালি
অরাম করিবে ভব দুরন্ত রাবণি।”

উত্তরিলা কাত্যায়নী;— “শৈব - কুলোত্তম
নৈকষেয়, মহা স্নেহ করেন ত্রিশূলী
তার প্রতি, তার মন্দ, হে সুরেন্দ্র, কভু
সম্ভবে কি মোর হতে? তবে মগ্ন এবে
তাপসেন্দ্র, তেঁই, দেব, লঙ্কার এ গতি।”

কৃতাঞ্জলি - পুটে পুনঃ বাসব কহিলা;—
“পরম - অধর্মাচরী নিশাচর - পতি—
দেব - দ্রোহী! আপনি, যে নগেন্দ্র - নন্দিনি,
দেখ বিবেচনা করি। দরিদ্রের ধন
হরে যে দুর্মতি, তব কৃপা তার প্রতি
কভু কি উচিত, মাতঃ? সুশীল রাঘব,
পিতৃ - সত্য - রক্ষা - হেতু, সুখ - ভোগ ত্যজি
পশিল ভিখারী - বেশে নিবিড় কাননে।
একটি রতনমাত্র তাহার আছিল
অমূল; যতন কত করিত সে তারে,
কি আর কহিবে দাস? সে রতন, পাতি
মায়াজাল, হরে দুষ্ট, হায়, মা, স্মরিলে
কোপানলে দহে মনঃ! ত্রিশূলীর বরে
বলী রক্ষঃ, তৃণ - জ্ঞান করে দেব - গণে!
পর - ধন, পর - দার লোভে সদা লোভী
পামর। তবে যে কেন (বুঝিতে না পারি)
হেন মূঢ়ে দয়া কর, দয়াময়ি?”

নীরবিলা স্বরীশ্বর; কহিতে লাগিলা
বিণাবাণী স্বরীশ্বরী; কহিতে লাগিলা
“বৈদেহীর দুঃখে দেবি, কার না বিদরে
হৃদয়? অশোক - বনে বসি দিবা নিশি
(কুঞ্জবন - সখী পাখী পিঞ্জরে যেমতি)
কাঁদেন রূপসী শোকে! কি মনোবেদনা
সহেন বিধুবদনা পতির বিহনে,
ও রাঙা চরণে, মাতঃ, অবিদিত নহে।
আপনি না দিলে দণ্ড, কে দণ্ডিবে, দেবি,
এ পাষণ্ড রক্ষোনাথে? নাশি মেঘনাদে,
দেহ বৈদেহীরে পুনঃ বৈদেহীরঞ্জনে;
দাসীর কলঙ্ক ভঞ্জ, শশাঙ্কধারিণি!
মরি, মা, শরমে আমি, শুনি লোকমুখে,
ত্রিদিব - ঈশ্বরে রক্ষঃ পরাভবে রণে।”

হাসিয়া কহিলা উমা; “রাবণের প্রতি
দ্বেষ তব, জিষ্ণু! তুমি, হে মঞ্জুনাশিনী
শচি, তুমি ব্যগ্র ইন্দ্রজিতের নিধনে।
দুই জন অনুরোধ করিছ আমারে
নাশিতে কনক - লঙ্কা। মোর সাধ্য নহে
সাধিতে এ কার্য। বিরূপাক্ষের রক্ষিত
রক্ষঃকুল; তিনি বিনা তব এ বাসনা,
বাসব, কে পারে, কহ, পূর্ণিতে জগতে?
যোগে মগ্ন, দেবরাজ, বৃষধ্বজ আজি।
যোগাসন নামে শৃঙ্গ, মহাভয়ঙ্কর,
ঘন ঘনাবৃত, তথা বসেন বিরলে
যোগীন্দ্র। কেমনে যাবে তাঁহার সমীপে?
পক্ষীন্দ্র গরুড় সেথা উড়িতে অক্ষম!”

কহিলা বিনত - ভাবে অদিতিনন্দন;—
“তোমা বিনা কার শক্তি, হে মুক্তি - দায়িনি
জগদম্বে, যায় যে সে যথা ত্রিপুরারি
ভৈরব? বিনাশি, দেবি, রক্ষঃকুল, রাখ
ত্রিভুবন; বৃদ্ধি কর ধর্মের মহিমা,
হ্রাসো বসুধার ভার, বসুন্ধরাধর
বাসুকিরে কর স্থির; বাঁচাও রাঘবে।”
এইরূপে দৈত্য - রিপু স্তুতিলা সতীরে।

হেন কালে গন্ধামোদে সহসা পূরিল
পুরী; শঙ্খঘণ্টাধ্বনি বাজিল চৌদিকে
মঙ্গল নিক্কণ সহ, মৃদু যথা যবে
দূর কুঞ্জবনে গাহে পিককুল মিলি!
টলিল কনকাসন! বিজয়া সখীরে
সম্ভাষিয়া মধুস্বরে, ভবেশ - ভাবিনী
শুধিলা, “লো বিধুমুখি, কহ শীঘ্র করি,
কে কোথা, কি হেতু মোরে পূজিছে অকালে?”

মন্ত্র পড়ি, খড়ি পাতি, গণিয়া গণনে,
নিবেদিলা হাসি সখী; “হে নগনন্দিনি,
দাশরথি রথী তোমা পূজে লঙ্কাপুরে।
বারি - সংঘটিত - ঘটে, সুসিন্দূরে আঁকি
ও সুন্দর পদযুগ, পূজে রঘুপতি,
নীলোৎপলাঞ্জলি দিয়া, দেখিনু গণনে।
অভয় - প্রদান তারে কর গো, অভয়ে।
পরম ভকত তব কৌশল্যা - নন্দন
রঘুশ্রেষ্ঠ; তার তারে বিপদে, তারিণি!”

কাঞ্চন - আসন ত্যজি, রাজরাজেশ্বরী
উঠিয়া, কহিল পুনঃ বিজয়ারে সতী;—
“দেব - দম্পতিরে তুমি সেব যথা বিধি,
বিজয়ে। যাইব আমি যথা যোগাসনে
(বিকটশিখর।) এবে বসেন ধূর্জটি।”

এতেক কহিয়া দুর্গা দ্বিরদ - গামিনী
প্রবেশিলা হৈম গেহে। দেবেন্দ্র বাসবে
ত্রিদিব - মহিষী সহ, সম্ভাষি আদরে,
স্বর্ণাসনে বসাইলা বিজয়া সুন্দরী।
পাইলা প্রসাদ দোঁহে পরম - আহ্লাদে।
শচীর গলায় জয়া হাসি দোলাইলা
তারাকারা ফুলমালা, কবরী - বন্ধনে
বসাইলা চিররুচি, চির - বিকচিত
কুসুম - রতন - রাজী, বাজিল চৌদিকে
যন্ত্রদল, বামাদল গাইল নাচিয়া
মোহিল কৈলাসপুরী, ত্রিলোক মোহিল!
স্বপনে শুনিয়া শিশু সে মধুর ধ্বনি,
হাসিল মায়ের কোলে, মুদিত নয়ন!
নিদ্রাহীন বিরহিণী চমকি উঠিলা,
ভাবি প্রিয় - পদ - শব্দ শুনিলা ললনা
দুয়ারে। কোকিলকুল নীরবিল বনে।
উঠিলেন যোগীব্রজ, ভাবি ইষ্টদেব,
বর মাগ বলি, আসি দরশন দিলা!

প্রবেশি সুবর্ণ - গেহে, ভবেশ - ভাবিনী
ভাবিলা, “কি ভাবে আজি ভেটিব ভবেশে?”
ক্ষণ কাল চিন্তি সতী চিন্তিলা রতিরে।
যথায় মন্মথ - সাথে, মন্মথ - মোহিনী
বরাননা, কুঞ্জবনে বিহারিতেছিলা,
তথায় উমার ইচ্ছা, পরিমলময় -
বায়ু তরঙ্গিণী - রূপে বহিল নিমিষে।
নাচিল রতির হিয়া বীণা - তার যথা
অঙ্গুলির পরশনে। গেলা কামবধূ,
দ্রুতগতি বায়ুপথে, কৈলাস - শিখরে।
সরসে নিশান্তে যথা ফুটি, সরোজিনী
নমে ত্বিষাম্পতি - দূতী ঊষার চরণে,
নমিলা মদন - প্রিয়া হরপ্রিয়া - পদে।
আশিষি রতিরে, হাসি কহিলা অম্বিকা,—
“যোগাসনে তপে মগ্ন যোগীন্দর, কেমনে,
কোন্ রঙ্গে, ভগ্ন করি তাঁহার সমাধি,
কহ মোরে, বিধুমুখি?” উত্তরিলা নমি
সুকেশিনী,— “ধর, দেবি, মোহিনী মূরতি।
দেহ আজ্ঞা, সাজাই ও বর বপুঃ, আনি
নানা আভরণ, হেরি যে সবে, পিনাকী
ভুলিবেন, ভুলে যথা ঋতুপতি, হেরি
মধুকালে বনস্থলী কুসুম - কুন্তলা!

এতেক কহিয়া রতি, সুবাসিল তেলে
মাজি চুল, বিনানিলা মনোহর বেণী।
যোগাইলা আনি ধনী বিবিধ ভূষণে,
হীরক, মুকুতা, মণি - খচিত, আনিলা
চন্দন, কেশর সহ কুঙ্কুম, কস্তুরী;
রত্ন - সঙ্কলিত - আভা কৌষেয় বসনে।
লাক্ষারসে পা’দুখানি চিত্রিলা হরষে
চারুনেত্রা। ধরি মূর্তি ভুবনমোহিনী,
সাজিলা নগেন্দ্র - বালা, রসানে মার্জিত
হেম - কান্তি - সম কান্তি দ্বিগুণ শোভিল।
হেরিলা দর্পণে দেবী ও চন্দ্র - আননে,
প্রফুল্ল নলিনী যথা বিমল সলিলে
নিজ - বিকচিত - রুচি। হাসিয়া কহিলা,
চাহি স্মর - হর - প্রিয়া স্মর - প্রিয়া পানে;—
“ডাক তব প্রাণনাথে।” অমনি ডাকিলা
(পিককুলেশ্বরী যথা ডাকে ঋতুবরে!)
মদনে মদন - বাঞ্ছা। আইলা ধাইয়া
ফুল - ধনুঃ, আসে যথা প্রবাসে প্রবাসী,
স্বদেশ - সঙ্গীত - ধ্বনি শুনি রে উল্লাসে!

কহিলা শৈলেশসুতা; “চল মোর সাথে,
হে মন্মথ, যাব আমি যথা যোগীপতি
যোগে মগ্ন এবে; বাছা, চল ত্বরা করি।”

অভয়ার পদতলে মায়ার নন্দন,
মদন আনন্দময়, উত্তরিলা ভয়ে,—
“হেন আজ্ঞা কেন, দেবি, কর এ দাসেরে?
স্মরিলে পূর্বের কথা, মরি, মা, তরাসে!
মূঢ় দক্ষ - দোষে যবে দেহ ছাড়ি, সতি
হিমাদ্রির গৃহে জন্ম গ্রহিলা আপনি,
তোমার বিরহ - শোকে বিশ্ব - ভার ত্যজি
বিশ্বনাথ, আরম্ভিলা ধ্যান, দেবপতি
ইন্দ্র আদেশিলা দাসে সে ধ্যান ভাঙিতে,
কুলগ্নে গেনু, মা, যথা মগ্ন বামদেব
তপে; ধরি ফুল - ধনুঃ, হানিনু কুক্ষণে
ফুল - শর। যথা সিংহ সহসা আক্রমে
গজরাজে, পূরি বন ভীষণ গর্জনে,
গ্রাসিলা দাসেরে আসি রোষে বিভাবসু,
বাস যাঁর, ভবেশ্বরি, ভবেশ্বর - ভালে।
হায়, মা, কত যে জ্বালা সহিনু, কেমনে
নিবেদি ও রাঙা পায়ে? হাহাকার রবে,
ডাকিনু বাসবে, চন্দ্রে, পবনে, তপনে;
কেহ না আইল; ভস্ম হইনু সত্বরে!—
ভয়ে ভগ্নোদ্যম আমি ভাবিয়া ভবেশে;—
ক্ষম দাসে, ক্ষেমঙ্করি! এ মিনতি পদে!”

আশ্বাসি মদনে, হাসি কহিলা শঙ্করী;—
“চল রঙ্গে মোর সঙ্গে নির্ভয় হৃদয়ে,
অনঙ্গ। আমার বরে চিরজয়ী তুমি!
যে অগ্নি কুলগ্নে তোমা পাইয়া স্বতেজে
জ্বালাইল, পূজা তব করিবে সে আজি,
ঔষধের গুণ ধরি, প্রাণ - নাশ - কারী
বিষ যথা রক্ষে প্রাণ বিদ্যার কৌশলে!”

প্রণমিয়া কাম তবে উমার চরণে,
কহিলা, “অভয় দান কর যারে তুমি,
অভয়ে, কি ভয় তার এ তিন ভুবনে?
কিন্তু নিবেদন করি ও কমল - পদে;—
কেমনে মন্দির হতে, নগেন্দ্র - নন্দিনি,
বাহিরিবা, কহ দাসে, এ মোহিনী - বেশে?
মুহূর্তে মাতিবে, মাতঃ, জগৎ, হেরিলে
ও রূপ - মাধুরী, সত্য কহিনু তোমারে।
হিতে বিপরীত, দেবি, সত্বরে ঘটিবে।
সুরাসুর - বৃন্দ যবে মথি জলনাথে,
লভিলা অমৃত, দুষ্ট দিতিসুত যত
বিবাদিল দেব সহ সুধামধু - হেতু।
মোহিনী মূরতি ধরি আইলা শ্রীপতি।
ছদ্মবেশী হৃষীকেশে ত্রিভুবন হেরি,
হারাইলা জ্ঞান সবে এ দাসের শরে!
অধর - অমৃত আশে ভুলিল অমৃত
দেব - দৈত্য, নাগদল নম্রশিরঃ লাজে,
হেরি পৃষ্ঠদেশে বেণী, মন্দর আপনি
অচল হইল হেরি উচ্চ কুচ - যুগে!
স্মরিলে সে কথা, সতি, হাসি আসে মুখে।
মলম্বা অম্বরে তাম্র এত শোভা যদি
ধরে, দেবি, ভাবি দেখ বিশুদ্ধ কাঞ্চন -
কান্তি কত মনোহর!” অমনি অম্বিকা,
সুবর্ণ বরণ ঘন মায়ায় সৃজিয়া,
মায়াময়ী, আবরিলা চারু অবয়বে।
হায় রে, নলিনী যেন দিবা - অবসানে
ঢাকিল বদনশশী! কিম্বা অগ্নিশিখা,
ভস্মরাশি মাঝে পশি, হাসি লুকাইলা!
কিম্বা সুধা - ধন যেন, চক্র - প্রসরণে,
বেড়িলেন দেব শত্রু সুধাংশু - মণ্ডলে!

দ্বিরদ - রদ - নির্মিত গৃহদ্বার দিয়া
বাহিরিলা সুহাসিনী, মেঘাবৃতা যেন
ঊষা! সাথে মন্মথ, হাতে ফুল - ধনুঃ,
পৃষ্ঠে তূণ, খরতর ফুল - শরে ভরা -
কণ্টকময় মৃণালে ফুটিল নলিনী।

কৈলাস - শিখরি - শিরে ভীষণ শিখর
ভৃগুমান্, যোগাসন নামেতে বিখ্যাত
ভুবনে; তথায় দেবী ভুবন - মোহিনী
উতরিলা গজগতি। অমনি চৌদিকে
গভীর গহ্বরে বদ্ধ, ভৈরব নিনাদী
জলদল নীরবিলা জল - কান্ত যথা
শান্ত শান্তিসমাগমে, পলাইল দূরে
মেঘদল, তমঃ যথা ঊষার হসনে!
দেখিলা সম্মুখে দেবী কপর্দী তপসী,
বিভূতি - ভূষিত দেহ, মুদিত নয়ন,
তপের সাগরে মগ্ন, বাহ্য - জ্ঞান - হত।

কহিলা মদনে হাসি সুচারুহাসিনী;—
“কি কাজ বিলম্বে আর, হে শম্বর - অরি?
হান তব ফুল - শর।” দেবীর আদেশে
হাঁটু পাড়ি মীনধ্বজ, শিঞ্জিনী টঙ্কারি,
সম্মোহন - শরে শূর বিঁধিলা উমেশে!
শিহরিলা শূলপাণি! লড়িল মস্তকে
জটাজূট তরুরাজী যথা গিরিশিরে।
ঘোর মড় মড় রবে লড়ে ভূকম্পনে।
অধীর হইলা প্রভু! গরজিলা ভালে
চিত্রভানু, ধকধকি উজ্জ্বল জ্বলনে!

ভয়াকুল ফুল - ধনুঃ পশিলা অমনি
ভবানীর বক্ষঃ - স্থলে, পশয়ে যেমতি
কেশরী - কিশোর ত্রাসে, কেশরিণী - কোলে,
গম্ভীর নির্ঘোষে ঘোষে ঘনদল যবে,
বিজলী ঝলসে আঁখি কালানল তেজে!
উন্মীলি নয়ন এবে উঠিলা ধূর্জটি।
মায়া - ঘন - আবরণ ত্যজিলা গিরিজা।

মোহিত মোহিনীরূপে, কহিলা হরষে
পশুপতি, “কেন হেথা একাকিনী দেখি,
এ বিজন স্থলে, তোমা, গণেন্দ্রজননি?
কোথায় মৃগেন্দ্র তব কিঙ্কর, শঙ্করি?
কোথায় বিজয়া, জয়া?” হাসি উত্তরিলা
সুচারুহাসিনী উমা, “এ দাসীরে, ভুলি,
হে যোগীন্দ্র, বহু দিন আছ এ বিরলে;
তেঁই আসিয়াছি, নাথ, দরশন - আশে
পা দুখানি। যে রমণী পতি পরায়ণা,
সহচরী সহ সে কি যায় পতি - পাশে?
একাকী প্রত্যূষে, প্রভু, যায় চক্রবাকী
যথা প্রাণকান্ত তার!” আদরে ঈশান,
ঈষৎ হাসিয়া দেব, অজিন - আসনে
বসাইলা ঈশানীরে। অমনি চৌদিকে
প্রফুল্লিল ফুলকুল; মকরন্দ - লোভে
মাতি শিলীমুখবৃন্দ আইল ধাইয়া;
বহিল মলয় - বায়ু, গাইল কোকিল;
নিশার শিশিরে ধৌত কুসুম - আসার
আচ্ছাদিল শৃঙ্গবরে। উমার উরসে
(কি আর আছে রে বাসা সাজে মনসিজে
ইহা হতে!) কুসুমেষু, বসি কুতূহলে,
হানিলা, কুসুম - ধনুঃ টঙ্কারি কৌতুকে
শর - জাল;— প্রেমামোদে মাতিলা ত্রিশূলী!
লজ্জা - বেশে রাহু আসি গ্রাসিল চাঁদেরে,
হাসি ভস্মে লুকাইলা দেব বিভাবসু!

মোহন মূরতি ধরি, মোহি মোহিনীরে
কহিলা হাসিয়া দেব; “জানি আমি, দেবি,
তোমার মনের কথা,— বাসব কি হেতু
শচী সহ আসিয়াছে কৈলাস - সদনে,
কেন বা অকালে তোমা পূজে রঘুমণি?
পরম ভকত মম নিকষানন্দন;
কিন্তু নিজ কর্ম - ফলে মজে দুষ্টমতি।
বিদরে হৃদয় মম স্মরিলে সে কথা,
মহেশ্বরি! হায়, দেবি, দেবে কি মানবে,
কোথা হেন সাধ্য রোধে প্রাক্তনের গতি?
পাঠাও কামেরে, উমা, দেবেন্দ্র সমীপে।
সত্বরে যাইতে তারে আদেশ, মহেশি,
মায়াদেবি - নিকেতনে। মায়ার প্রসাদে,
বধিবে লক্ষ্মণ শূর মেঘনাদ শূরে।”

চলি গেলা মীনধ্বজ, নীড় ছাড়ি উড়ে
বিহঙ্গম - রাজ যথা, মুহূর্মুহূ চাহি
সে সুখ - সদন পানে! ঘন রাশি রাশি
স্বর্ণবর্ণ, সুবাসিত বাস শ্বাসি ঘন,
বরষি প্রসূনাসার—কমল, কুমুদী,
মালতী, সেঁউতি, জাতি, পারিজাত - আদি
মন্দ - সমীরণ - প্রিয়া—ঘিরিল চৌদিকে
দেবদেব মহাদেবে মহাদেবী সহ।

দ্বিরদ - রদ - নির্মিত হৈমময় দ্বারে
দাঁড়াইলা বিধুমুখী মদন - মোহিনী,
অশ্রুময় আঁখি, আহা! পতির বিহনে!
হেন কালে মধু - সখা উতরিল তথা।
অমনি পসারি বাহু, উল্লাসে মন্মথ
আলিঙ্গন - পাশে বাঁধি, তুষিলা ললনে
প্রেমালাপে। শুখাইল অশ্রুবিন্দু, যথা
শিশির - নীরের বিন্দু শতদল - দলে,
দরশন দিলে ভানু উদয় - শিখরে।
পাই প্রাণ - ধনে ধনী, মুখে মুখ দিয়া,
(সরস বসন্তকালে সারী শুক যথা)
কহিলেন প্রিয় - ভাষে; “বাঁচালে দাসীরে
আশু আসি তার পাশে, হে রতি - রঞ্জন!
কত যে ভাবিতেছিনু, কহিব কাহারে?
বামদেব নামে, নাথ, সদা, কাঁপি আমি,
স্মরি পূর্ব - কথা যত! দুরন্ত হিংসক
শূলপাণি! যেও না গো আর তাঁর কাছে,
মোর কিরে প্রাণেশ্বর!” সুমধুর হাসে
উত্তরিলা পঞ্চশর; “ছায়ার আশ্রমে,
কে কবে ভাস্কর - করে ডরায়, সুন্দরি!
চল এবে যাই যথা দেবকুল - পতি।”

সুবর্ণ - আসনে যথা বসেন বাসব,
উতরি মন্মথ তথা, নিবেদিলা নমি
বারতা। আরোহি রথে দেবরাজ রথী
চলি গেলা দ্রুতগতি মায়ার সদনে।
অগ্নিময় তেজঃ বাজী ধাইল অম্বরে,
অকম্প চামর শিরে; গম্ভীর নির্ঘোষে
ঘোষিল রথের চক্র, চূর্ণি মেঘদলে।

কত ক্ষণে সহস্রাক্ষ উতরিলা বলী
যথা বিরাজেন মায়া। ত্যজি রথ - বরে,
সুরকুল - রথীবর পশিলা দেউলে।
কত যে দেখিলা দেব কে পারে বর্ণিতে?
সৌর - খরতর - কর - জাল - সঙ্কলিত
আভাময় স্বর্ণাসনে বসি কুহকিনী
শক্তীশ্বরী। কর - জোড়ে বাসব প্রণমি
কহিলা; “আশীষ দাসে, বিশ্ব - বিমোহিনি!”

আশীষি শুধিলা দেবী;— “কহ, কি কারণে,
গতি হেথা আজি তব, অদিতি - নন্দন?”

উত্তরিলা দেবপতি;— “শিবের আদেশে,
মহামায়া, আসিয়াছি তোমার সদনে।
কহ দাসে, কি কৌশলে সৌমিত্রি জিনিবে
দশানন - পুত্রে কালি? তোমার প্রসাদে
(কহিলেন বিরূপাক্ষ) ঘোরতর রণে
নাশিবে লক্ষ্মণ শূর মেঘনাদ শূরে।”

ক্ষণ কাল চিন্তি দেবী কহিলা বাসবে,—
“দুরন্ত তারকাসুর, সুর - কুল - পতি,
কাড়ি নিল স্বর্গ যবে তোমায় বিমুখি
সমরে, কৃত্তিকা - কুল - বল্লভ সেনানী,
পার্বতীর গর্ভে জন্ম লভিলা তৎকালে।
বধিতে দানব - রাজে সাজাইলা বীরে
আপনি বৃষভ - ধ্বজ, সৃজি রুদ্র - তেজে
অস্ত্রে। এই দেখ, দেব, ফলক, মণ্ডিত
সুবর্ণে, ওই যে অসি, নিবাসে উহাতে
আপনি কৃতান্ত, ওই দেখ, সুনাসীর,
ভয়ঙ্কর তূণীরে, অক্ষয়, পূর্ণ শরে,
বিষাকর ফণী - পূর্ণ নাগ - লোক যথা!
ওই দেখ ধনুঃ, দেব!” কহিলা হাসিয়া,
হেরি সে ধনুর কান্তি, শচীকান্ত বলী,
“কি ছার ইহার কাছে দাসের এ ধনুঃ
রত্নময়! দিবাকর - পরিধি যেমতি,
জ্বলিছে ফলক - বর ধাঁধিয়া নয়নে।
অগ্নিশিখাসম অসি মহাতেজস্কর!
হেন তূণ আর, মাতঃ, আছে কি জগতে?”

“শুন দেব।” (কহিলেন পুনঃ মায়াদেবী)
“ওইসব অস্ত্রবলে, নাশিলা তারকে
ষড়ানন। ওই সব অস্ত্রবলে, বলি,
মেঘনাদ - মৃত্যু, সত্য কহিনু তোমারে।
কিন্তু হেন বীর নাহি এ তিন ভুবনে,
দেব কি মানব, ন্যায়যুদ্ধে যে বধিবে
রাবণিরে। প্রের তুমি অস্ত্র রামানুজে,
আপনি যাইব আমি কালি লঙ্কাপুরে,
রক্ষিব লক্ষ্মণে, দেব, রাক্ষস - সংগ্রামে।
যাও চলি সুর - দেশে, সুরদল - নিধি।
ফুল - কুল সখী ঊষা যখন খুলিবে
পূর্বাশার হেমদ্বারে পদ্মকর দিয়া
কালি, তব চির - ত্রাস, বীরেন্দ্রকেশরী
ইন্দ্রজিৎ—ত্রাস - হীন করিবে তোমারে—
লঙ্কার পঙ্কজ - রবি যাবে অস্তাচলে!”

মহানন্দে দেব - ইন্দ্র বন্দিয়া দেবীরে,
অস্ত্র লয়ে গেলা চলি ত্রিদশ - আলয়ে।

বসি দেব - সভাতলে কনক - আসনে
বাসব, কহিলা শূর চিত্ররথ শূরে,—
“যতনে লইয়া অস্ত্র, যাও মহাবলি
স্বর্ণ - লঙ্কা - ধামে তুমি। সৌমিত্রি কেশরী
মায়ার প্রসাদে কালি বধিবে সমরে
মেঘনাদে। কেমনে, তা দিবেন কহিয়া
মহাদেবী মায়া তারে! কহিও রাঘবে,
হে গন্ধর্ব - কুল - পতি, ত্রিদিব - নিবাসী
মঙ্গল - আকাঙ্ক্ষী তার; পার্বতী আপনি আজি।
অভয় প্রদান তারে করিও সুমতি!
মরিলে রাবণি রণে, অবশ্য মরিবে
রাবণ, লভিবে পুনঃ বৈদেহী সতীরে
বৈদেহী - মনোরঞ্জন রঘুকুল - মণি।
মোর রথে, রথীবর, আরোহণ করি
যাও চলি। পাছে তোমা হেরি লঙ্কা - পুরে
বাধায় বিবাদ রক্ষঃ; মেঘদলে আমি
আদেশিব আবরিতে গগনে, ডাকিয়া
প্রভঞ্জনে, দিব আজ্ঞা ক্ষণ ছাড়ি দিতে
বায়ুকুলে, বাহিরিয়া নাচিলে চপলা,
দম্ভোলি - গম্ভীর - নাদে পূরিব জগতে।”

প্রণমি দেবেন্দ্র - পদে, সাবধানে লয়ে
অস্ত্রে, চলি গেলা মর্ত্যে চিত্ররথ রথী।

তবে দেব - কুল - নাথ ডাকি প্রভঞ্জনে
কহিলা, “প্রলয় - ঝড় উঠাও সত্বরে
লঙ্কাপুরে, বায়ুপতি, শীঘ্র দেহ ছাড়ি
কারাবদ্ধ বায়ুদলে; লহ মেঘদলে;
দ্বন্দ্ব ক্ষণ - কাল বৈরী বারি - নাথ সনে,
নির্ঘোষে!” উল্লাসে দেব চলিলা অমনি,
ভাঙিলে শৃঙ্খল লম্ফী কেশরী যেমতি,
যথায় তিমিরাগারে রুদ্ধ বায়ু যত
গিরি - গর্ভে। কত দূরে শুনিলা পবন
ঘোর কোলাহলে; গিরি (দেখিলা) লড়িছে
অন্তরিত পরাক্রমে, অসমর্থ যেন
রোধিতে প্রবল বায়ু আপনার বলে।
শিলাময় দ্বার দেব খুলিলা পরশে।
হুহুঙ্কারি বায়ুকুল বাহিরিল বেগে
যথা অম্বুরাশি, যবে ভাঙে আচম্বিতে
জাঙাল! কাঁপিল মহী; গর্জিল জলধি!
তুঙ্গ - শৃঙ্গধরাকারে তরঙ্গ - আবলী
কল্লোলিল, বায়ু - সঙ্গে রণরঙ্গে মাতি!
ধাইল চৌদিকে মন্দ্রে জীমূত; হাসিল
ক্ষণপ্রভা; কড়মড়ে নাদিল দম্ভোলি।
পলাইল তারানাথ তারাদলে লয়ে।
ছাইল লঙ্কায় মেঘ, পাবক উগরি
রাশি রাশি; বনে বৃক্ষ পড়িল উপড়ি
মড়মড়ে; মহাঝড়ি বহিল আকাশে।
বর্ষিল আসার যেন সৃষ্টি ডুবাইতে
প্রলয়ে। বৃষ্টিল শিলা তড়তড়তড়ে।

পশিল আতঙ্কে রক্ষঃ যে যাহার ঘরে।
যথায় শিবির মাঝে বিরাজেন বলী
রাঘবেন্দ্র, আচম্বিতে উতরিলা রথী
চিত্ররথ, দিবাকর যেন অংশুমালী,
রাজ - আভরণ দেহে! শোভে কটিদেশে
সারসন, রাশি - চক্র - সম তেজোরাশি,
ঝোলে তাহে অসিবর—ঝল ঝল ঝলে!
কেমনে বর্ণিবে কবি দেব - তূণ, ধনুঃ,
চর্ম, বর্ম, শূল, সৌর - কিরীটের আভা
স্বর্ণময়ী? দৈববিভা ধাঁধিল নয়নে
স্বর্গীয় সৌরভে দেশ পূরিল সহসা।

সসম্ভ্রমে প্রণমিয়া, দেবদূত - পদে
রঘুবর, জিজ্ঞাসিলা, “হে ত্রিদিববাসি,
ত্রিদিব ব্যতীত, আহা, কোন্ দেশ সাজে
এহেন মহিমা, রূপে?—কেন হেথা আজি,
নন্দনকানন ত্যজি, কহ এ দাসেরে?
নাহি স্বর্ণাসন, দেব, কি দিব বসিতে?
তবে যদি কৃপা, প্রভু, থাকে দাস প্রতি,
পাদ্য, অর্ঘ্য লয়ে বসো এই কুশাসনে।
ভিখারী রাঘব হায়।” আশীষিয়া রথী
কুশাসনে বসি তবে কহিলা সুস্বরে,—

“চিত্ররথ নাম মম, শুন দাশরথি;
চির - অনুচর আমি সেবি অহরহঃ
দেবেন্দ্রে, গন্ধর্বকুল আমার অধীনে।
আইনু এ পুরে আমি ইন্দ্রের আদেশে।
তোমার মঙ্গলাকাঙ্ক্ষী দেবকুল সহ
দেবেশ। এই যে অস্ত্র দেখিছ নৃমণি,
দিয়াছেন পাঠাইয়া তোমার অনুজে
দেবরাজ। আবির্ভাবি মায়া মহাদেবী
প্রভাতে, দিবেন কহি, কি কৌশলে কালি
নাশিবে লক্ষ্মণ শূর মেঘনাদ শূরে।
দেবকুল - প্রিয় তুমি, রঘুকুল - মণি।
সুপ্রসন্ন তব প্রতি আপনি অভয়া!”

কহিলা রঘুনন্দন; “আনন্দ - সাগরে
ভাসিনু, গন্ধর্বশ্রেষ্ঠ, এ শুভ সংবাদে!
অজ্ঞ নর আমি; হায়, কেমনে দেখাব
কৃতজ্ঞতা? এই কথা জিজ্ঞাসি তোমারে।”

হাসিয়া কহিলা দূত; “শুন, রঘুমণি,
দেব প্রতি কৃতজ্ঞতা, দরিদ্র - পালন,
ইন্দ্রিয় - দমন, ধর্মপথে সদা গতি,
নিত্য সত্য - দেবী - সেবা; চন্দন, কুসুম,
নৈবেদ্য, কৌষিক বস্ত্র আদি বলি যত,
অবহেলা করে দেব, দাতা যে যদ্যপি
অসৎ! এ সার কথা কহিনু তোমারে!”

প্রণমিলা রামচন্দ্র; আশীষিয়া রথী
চিত্ররথ, দেবরথে গেলা দেবপুরে।
থামিল তুমুল ঝড়, শান্তিলা জলধি;
হেরিয়া শশাঙ্কে পুনঃ তারাদল সহ,
হাসিল কনকলঙ্কা। তরল সলিলে
পশি, কৌমুদিনী পুনঃ অবগাহে দেহ
রজোময়; কুমুদিনী হাসিল কৌতুকে।
আইল ধাইযরণ - ",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://masadir.org/display_chapter.php?cid=1370&bid=13,,,
"বিশ্বের আলোকলুপ্ত তিমিরের অন্তরালে এল

","বিশ্বের আলোকলুপ্ত তিমিরের অন্তরালে এল

মৃত্যুদূত চুপে চুপে, জীবনের দিগন্ত আকাশে

যত ছিল সূক্ষ্ম ধূলি স্তরে স্তরে দিল ধৌত করি

ব্যথার দ্রাবক রসে দারুণ স্বপ্নের তলে তলে

চলেছিল পলে পলে দৃঢ়হস্তে নিঃশব্দে মার্জনা।

কোন্‌ক্ষণে নটলীলা-বিধাতার নব নাট্যভূমে

উঠে গেল যবনিকা। শূন্য হতে জ্যোতির তর্জনী

স্পর্শ দিল একপ্রান্তে স্তম্ভিত বিপুল অন্ধকারে,

আলোকের থরহর শিহরণ চমকি চমকি

ছুটিল বিদ্যুৎবেগে অসীম তন্দ্রার স্তূপে স্তূপে,

দীর্ণ দীর্ণ করি’ দিল তারে। গ্রীষ্মরিক্ত অবলুপ্ত

নদীপথে অকস্মাৎ প্লাবনের দুরন্ত ধারায়

বন্যার প্রথম নৃত্য শুষ্কতার বক্ষে বিসর্পিয়া

ধায় যথা শাখায় শাখায়;—সেইমতো জাগরণ",রবীন্দ্রনাথ ঠাকুর ,অক্ষরবৃত্ত,https://www.0.discoverapp.com/https/bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%AC,,,
"ওরে চিরভিক্ষু, তোর আজন্মকালের ভিক্ষাঝুলি

","ওরে চিরভিক্ষু, তোর আজন্মকালের ভিক্ষাঝুলি

 চরিতার্থ হোক আজি, মরণের প্রসাদবহ্নিতে

 কামনার আবর্জনা যত, ক্ষুধিত অহমিকার

 উঞ্ছবৃত্তি-সঞ্চিত জঞ্জালরাশি দগ্ধ হয়ে গিয়ে

 ধন্য হোক আলোকের দানে, এ মর্ত্যের প্রান্ত-পথ

 দীপ্ত ক’রে দিক, অবশেষে নিঃশেষে মিলিয়া যাক

 পূর্ব সমুদ্রের পারে অপূর্ব উদয়াচল চূড়ে

 অরুণ কিরণ তলে একদিন অমর্ত্য প্রভাতে।",রবীন্দ্রনাথ ঠাকুর ,অক্ষরবৃত্ত,https://www.0.discoverapp.com/https/bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%AE,,,
"এ জন্মের সাথে লগ্ন স্বপ্নের জটিল সূত্র যবে

","এ জন্মের সাথে লগ্ন স্বপ্নের জটিল সূত্র যবে

ছিঁড়িল অদৃশ্যঘাতে, সে মুহূর্তে দেখিনু সম্মুখে

অজ্ঞাত সুদীর্ঘ পথ অতি দূর নিঃসঙ্গের দেশে

নিরাসক্ত নির্মমের পানে। অকস্মাৎ মহা একা

ডাক দিল একাকীরে প্রলয় তোরণ চূড়া হতে।

অসংখ্য অপরিচিত জ্যোতিষ্কের নিঃশব্দতা মাঝে

মেলিনু নয়ন; জানিলাম একাকীর নাই ভয়,

ভয় জনতার মাঝে; একাকীর কোনো লজ্জা নাই,

লজ্জা শুধু যেথা সেথা যার তার চক্ষুর ইঙ্গিতে।

বিশ্বসৃষ্টিকর্তা একা, সৃষ্টিকাজে আমার আহ্বান",রবীন্দ্রনাথ ঠাকুর ,অক্ষরবৃত্ত,https://www.0.discoverapp.com/https/bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%AF,,,
"সত্য মোর অবলিপ্ত সংসারের বিচিত্র প্রলেপে

","সত্য মোর অবলিপ্ত সংসারের বিচিত্র প্রলেপে,

বিবিধের বহু হস্তক্ষেপে, অযত্নে অনবধানে

হারালো প্রথম রূপ, দেবতার আপন স্বাক্ষর

লুপ্ত প্রায়; ক্ষয়-ক্ষীণ জ্যোতির্ময় আদি মূল্য তার।

চতুষ্পথে দাঁড়াল সে ললাটে পণ্যের ছাপ নিয়ে

আপনারে বিকাইতে, অঙ্কিত হতেছে তার স্থান

পথে-চলা সহস্রের পরীক্ষা-চিহ্নিত তালিকায়।

হেনকালে একদিন আলো-আঁধারের সন্ধি-স্থলে

আরতি শঙ্খের ধ্বনি যে-লগ্নে বাজিল সিন্ধুপারে,

মনে হোলো, মুহূর্তেই থেমে গেল সব বেচাকেনা,

শান্ত হল আশা-প্রত্যাশার কোলাহল। মনে হোলো,

পরের মুখের মূল্য হতে মুক্ত, সব চিহ্ন-মোছা",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A7%E0%A7%A7,,,
"পশ্চাতের নিত্যসহচর, অকৃতার্থ হে অতীত

","পশ্চাতের নিত্যসহচর, অকৃতার্থ হে অতীত,

অতৃপ্ত তৃষ্ণার যত ছায়ামূর্তি প্রেতভূমি হতে

নিয়েছ আমার সঙ্গ, পিছু-ডাকা অক্লান্ত আগ্রহে

আবেশ-আবিল সুরে বাজাইছ অস্ফুট সেতার,

বাসাছাড়া মৌমাছির গুন গুন গুঞ্জরণ যেন

পুষ্পরিক্ত মৌনী বনে। পিছু হতে সম্মুখের পথে

দিতেছ বিস্তীর্ণ করি’ অস্ত শিখরের দীর্ঘ ছায়া

নিরন্ত ধূসর পাণ্ডু বিদায়ের গোধূলি রচিয়া।

পশ্চাতের সহচর, ছিন্ন করো স্বপ্নের বন্ধন;

রেখেছ হরণ করি’ মরণের অধিকার হতে",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A7%E0%A7%A9,,,
"মুক্তি এই—সহজে ফিরিয়া আসা সহজের মাঝে

","মুক্তি এই—সহজে ফিরিয়া আসা সহজের মাঝে,

নহে কৃচ্ছ্রসাধনায় ক্লিষ্ট কৃশ বঞ্চিত প্রাণের

আত্ম অস্বীকারে। রিক্ততায় নিঃস্বতায়, পূর্ণতার

প্রেতচ্ছবি ধ্যান করা অসম্মান জগৎলক্ষ্মীর।

আজ আমি দেখিতেছি, সম্মুখে মুক্তির পূর্ণরূপ

ওই বনস্পতি মাঝে, ঊর্ধ্বে তুলি’ ব্যগ্র শাখা তার

শরৎ প্রভাতে আজি স্পর্শিছে সে মহা অলক্ষ্যেরে

কম্পমান পল্লবে পল্লবে; লভিল মজ্জার মাঝে

সে মহা আনন্দ যাহা পরিব্যাপ্ত লোকে লোকান্তরে,

বিচ্ছুরিত সমীরিত আকাশে আকাশে, স্ফুটোন্মুখ

পুষ্পে পুষ্পে, পাখিদের কণ্ঠে কণ্ঠে স্বত উৎসারিত",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A7%E0%A7%AB,,,
"এ কী অকৃতজ্ঞতার বৈরাগ্য প্রলাপ ক্ষণে ক্ষণে

","এ কী অকৃতজ্ঞতার বৈরাগ্য প্রলাপ ক্ষণে ক্ষণে

বিকারের রোগীসম অকস্মাৎ ছুটে যেতে চাওয়া

আপনার আবেষ্টন হতে।

 ধন্য এ জীবন মোর—

এই বাণী গাব আমি, প্রভাতে প্রথম-জাগা পাখি

যে সুরে ঘোষণা করে আপনাতে আনন্দ আপন।

দুঃখ দেখা দিয়েছিল, খেলায়েছি দুঃখ-নাগিনীরে

ব্যথার বাঁশির সুরে। নানা রন্ধ্রে প্রাণের ফোয়ারা

করিয়াছি উৎসারিত অন্তরের নানা বেদনায়।

এঁকেছি বুকের রক্তে মানসীর ছবি, বারবার

ক্ষণিকের পটে, মুছে গেছে রাত্রির শিশির জলে,",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A7%E0%A7%AE,,,
"রঙ্গমঞ্চে একে একে নিবে গেল যবে দীপশিখা

","রঙ্গমঞ্চে একে একে নিবে গেল যবে দীপশিখা

রিক্ত হোলো সভাতল, আঁধারের মসী-অবলেপে

স্বপ্নচ্ছবি-মুছেযাওয়া সুষুপ্তির মতো শান্ত হোলো

চিত্ত মোর নিঃশব্দের তর্জনী সংকেতে। এতকাল

যে সাজে রচিয়াছিনু আপনার নাট্য পরিচয়

প্রথম উঠিতে যবনিকা, সেই সাজ মুহূর্তেই

হোলো নিরর্থক। চিহ্নিত করিয়াছিনু আপনারে

নানা চিহ্নে, নানা বর্ণ প্রসাধনে সহস্রের কাছে,

মুছিল তা, আপনাতে আপনার নিগূঢ় পূর্ণতা

আমারে করিল স্তব্ধ, সূর্যাস্তের অন্তিম সৎকারে

দিনান্তের শূন্যতায় ধরার বিচিত্র চিত্রলেখা

যখন প্রচ্ছন্ন হয়, বাধামুক্ত আকাশ যেমন

নির্বাক বিস্ময়ে স্তব্ধ তারাদীপ্ত আত্মপরিচয়ে।",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A8%E0%A7%A7,,,
"দেখিলাম অবসন্ন চেতনার গোধূলিবেলায়

","দেখিলাম অবসন্ন চেতনার গোধূলিবেলায়

দেহ মোর ভেসে যায় কালো কালিন্দীর স্রোত বাহি

নিয়ে অনুভূতিপুঞ্জ, নিয়ে তার বিচিত্রবেদনা,

চিত্রকরা আচ্ছাদনে আজন্মের স্মৃতির সঞ্চয়,

নিয়ে তার বাঁশিখানি। দূর হতে দূরে যেতে যেতে

ম্লান হয়ে আসে তার রূপ, পরিচিত তীরে তীরে

তরুচ্ছায়া-আলিঙ্গিত লোকালয়ে ক্ষীণ হয়ে আসে

সন্ধ্যা-আরতির ধ্বনি, ঘরে ঘরে রুদ্ধ হয় দ্বার,

ঢাকা পড়ে দীপশিখা, নৌকা বাঁধা পড়ে ঘাটে।

দুই তটে ক্ষান্ত হোলো পারাপার, ঘনাল রজনী,

বিহঙ্গের মৌনগান অরণ্যের শাখায় শাখায়

মহানিঃশব্দের পায়ে রচি দিল আত্মবলি তার",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A8%E0%A7%A8,,,
"মৃত্যুদূত এসেছিল হে প্রলয়ংকর, অকস্মাৎ

","মৃত্যুদূত এসেছিল হে প্রলয়ংকর, অকস্মাৎ

তব সভা হতে। নিয়ে গেল বিরাট প্রাঙ্গণে তব;

চক্ষে দেখিলাম অন্ধকার; দেখিনি অদৃশ্য আলো

আঁধারের স্তরে স্তরে অন্তরে অন্তরে, যে আলোক

নিখিল জ্যোতির জ্যোতি; দৃষ্টি মোর ছিল আচ্ছাদিয়া

আমার আপন ছায়া। সেই আলোকের সামগান

মন্দ্রিয়া উঠিবে মোর সত্তার গভীর গুহা হতে

সৃষ্টির সীমান্ত জ্যোতির্লোকে, তারি লাগি ছিল মোর

আমন্ত্রণ। লব আমি চরমের কবিত্বমর্যাদা

জীবনের রঙ্গভূমে, এরি লাগি সেধেছিনু তান",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A8%E0%A7%AA,,,
"কলরবমুখরিত খ্যাতির প্রাঙ্গণে যে আসন

","কলরবমুখরিত খ্যাতির প্রাঙ্গণে যে আসন

পাতা হয়েছিল কবে, সেথা হতে উঠে এসো, কবি,

পূজা সাঙ্গ করি দাও চাটুলুব্ধ জনতা-দেবীরে

বচনের অর্ঘ্য বিরচিয়া। দিনের সহস্র কণ্ঠ

ক্ষীণ হয়ে এল; যে প্রহরগুলি ধ্বনি-পণ্যবাহী

নোঙর ফেলেছে তারা সন্ধ্যার নির্জন ঘাটে এসে।

আকাশের আঙিনায় শান্ত যেথা পাখির কাকলী

সুরসভা হতে সেথা নৃত্যপরা অপ্সরকন্যার

বাষ্পে-বোনা চেলাঞ্চল উড়ে পড়ে, দেহ ছড়াইয়া

স্বর্ণোজ্জ্বল বর্ণরশ্মিচ্ছটা। চরম ঐশ্বর্য নিয়ে

অস্তলগনের, শূন্য পূর্ণ করি এল চিত্রভানু,

দিল মোরে করস্পর্শ, প্রসারিল দীপ্ত শিল্পকলা",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A8%E0%A7%AC,,,
"শেষের অবগাহন সাঙ্গ করো, কবি, প্রদোষের

","শেষের অবগাহন সাঙ্গ করো, কবি, প্রদোষের

নির্মল তিমির তলে। ভৃতি তব সেবার শ্রমের

সংসার যা দিয়েছিল আঁকড়িয়া রাখিয়ো না বুকে;

এক প্রহরের মূল্য আরেক প্রহরে ফিরে নিতে

কুণ্ঠা কভু নাহি তার; বাহির দ্বারের যে দক্ষিণা

অন্তরে নিয়ো না টেনে এ মুদ্রার স্বর্ণলেপটুকু

দিনে দিনে হাতে হাতে ক্ষয় হয়ে লুপ্ত হয়ে যাবে,

উঠিবে কলঙ্কলেখা ফুটি। ফল যদি ফলায়েছ বনে

মাটিতে ফেলিয়া তার হোক অবসান। সাঙ্গ হোলো

ফুল ফোটাবার ঋতু, সেই সঙ্গে সাঙ্গ হয়ে যাক

লোকমুখবচনের নিশ্বাসপবনে দোল খাওয়া।

পুরস্কার প্রত্যাশায় পিছু ফিরে বাড়ায়ো না হাত",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A8%E0%A7%AE,,,
"একদা পরমমূল্য জন্মক্ষণ দিয়েছে তোমায়

","একদা পরমমূল্য জন্মক্ষণ দিয়েছে তোমায়

আগন্তুক। রূপের দুর্লভ সত্তা লভিয়া বসেছ

সূর্যনক্ষত্রের সাথে। দূর আকাশের ছায়াপথে

যে আলোক আসে নামি’ ধরণীর শ্যামল ললাটে

সে তোমার চক্ষু চুম্বি’ তোমারে বেঁধেছে অনুক্ষণ

সখ্যডোরে দ্যুলোকের সাথে; দূর যুগান্তর হতে

মহাকাল-যাত্রী মহাবাণী পুণ্য মুহূর্তেরে তব

শুভক্ষণে দিয়েছে সম্মান; তোমার সম্মুখদিকে

আত্মার যাত্রার পন্থ গেছে চলি’ অনন্তের পানে

সেথা তুমি একা যাত্রী, অফুরন্ত এ মহাবিস্ময়",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A9%E0%A7%A6,,,
"যাবার সময় হোলো বিহঙ্গের। এখনি কুলায়

","যাবার সময় হোলো বিহঙ্গের। এখনি কুলায়

রিক্ত হবে। স্তব্ধ গীতি ভ্রষ্ট নীড় পড়িবে ধুলায়

অরণ্যের আন্দোলনে। শুষ্ক পত্র জীর্ণ পুষ্প সাথে

পথচিহ্নহীন শূন্যে যাবে উড়ে রজনী প্রভাতে

অস্তসিন্ধু পরপারে। কতকাল এই বসুন্ধরা

আতিথ্য দিয়েছে; কভু আম্রমুকুলের গন্ধে ভরা

পেয়েছি আহ্বানবাণী ফাল্গুনের দাক্ষিণ্যে মধুর,

অশোকের মঞ্জরী সে ইঙ্গিতে চেয়েছে মোর সুর,

দিয়েছি তা প্রীতিরসে ভরি’; কখনো বা ঝঞ্ঝাঘাতে

বৈশাখের, কণ্ঠ মোর রুধিয়াছে উত্তপ্ত ধুলাতে,

পক্ষ মোর করেছে অক্ষম; সব নিয়ে ধন্য আমি

প্রাণের সম্মানে। এ পারের ক্লান্ত যাত্রা গেলে থামি

ক্ষণ তরে পশ্চাতে ফিরিয়া মোর নম্র নমস্কারে

বন্দনা করিয়া যাব এ জন্মের অধিদেবতারে।",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A9%E0%A7%A7,,,
"অবরুদ্ধ ছিল বায়ু; দৈত্য সম পুঞ্জ মেঘভার

","অবরুদ্ধ ছিল বায়ু; দৈত্য সম পুঞ্জ মেঘভার

ছায়ার প্রহরীব্যূহে ঘিরে ছিল সূর্যের দুয়ার;

অভিভূত আলোকের মূর্ছাতুর ম্লান অসম্মানে

দিগন্ত আছিল বাষ্পাকুল। যেন চেয়ে ভূমিপানে

অবসাদে-অবনত ক্ষীণশ্বাস চির প্রাচীনতা

স্তব্ধ হয়ে আছে বসে দীর্ঘকাল, ভুলে গেছে কথা,

ক্লান্তিভারে আঁখিপাতা বদ্ধপ্রায়।

 শূন্যে হেনকালে

জয়শঙ্খ উঠিল বাজিয়া। চন্দন তিলক ভালে

শরৎ উঠিল হেসে চমকিত গগন প্রাঙ্গণে;

পল্লবে পল্লবে কাঁপি বনলক্ষ্মী কিঙ্কিণী কঙ্কণে",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A9%E0%A7%A8,,,
"পথিক দেখেছি আমি পুরাণে কীর্তিত কত দেশ

","পথিক দেখেছি আমি পুরাণে কীর্তিত কত দেশ

কীর্তি-নিঃস্ব আজি; দেখেছি অবমানিত ভগ্নশেষ

দর্পোদ্ধত প্রতাপের; অন্তর্হিত বিজয়-নিশান

বজ্রাঘাতে স্তব্ধ যেন অট্টহাসি; বিরাট সম্মান

সাষ্টাঙ্গে সে ধুলায় প্রণত, যে ধুলার পরে মেলে

সন্ধ্যাবেলা ভিক্ষু জীর্ণ কাঁথা, যে ধুলায় চিহ্ন ফেলে

শ্রান্ত পদ পথিকের, পুনঃ সেই চিহ্ন লোপ করে

অসংখ্যের নিত্য পদপাতে। দেখিলাম বালুস্তরে

প্রচ্ছন্ন সুদূর যুগান্তর, ধূসর সমুদ্রতলে

যেন মগ্ন মহাতরী অকস্মাৎ ঝঞ্ঝাবর্ত বলে

লয়ে তার সব ভাষা, সর্ব দিন রজনীর আশা,

মুখরিত ক্ষুধাতৃষ্ণা, বাসনা-প্রদীপ্ত ভালবাসা।

তবু করি অনুভব বসি’ এই অনিত্যের বুকে ,

অসীমের হৃৎস্পন্দন তরঙ্গিছে মোর দুঃখে সুখে",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A9%E0%A7%AB,,,
"যেদিন চৈতন্য মোর মুক্তি পেল লুপ্তিগুহা হতে

","যেদিন চৈতন্য মোর মুক্তি পেল লুপ্তিগুহা হতে

নিয়ে এল দুঃসহ বিস্ময়ঝড়ে দারুণ দুর্যোগে

কোন্‌ নরকাগ্নিগিরিগহ্বরের তটে; তপ্তধূমে

গর্জি উঠি ফুঁসিছে সে মানুষের তীব্র অপমান,

অমঙ্গলধ্বনি তার কম্পান্বিত করে ধরাতল,

কালিমা মাখায় বায়ুস্তরে। দেখিলাম একালের

আত্মঘাতী মূঢ় উন্মত্ততা, দেখিনু সর্বাঙ্গে তার

বিকৃতির কদর্য বিদ্রূপ। একদিকে স্পর্ধিত ক্রূরতা,

মত্ততার নির্লজ্জ হুংকার, অন্যদিকে ভীরুতার

দ্বিধাগ্রস্ত চরণ-বিক্ষেপ, বক্ষে আলিঙ্গিয়া ধরি

কৃপণের সতর্ক সম্বল; সন্ত্রস্ত প্রাণীর মতো

ক্ষণিক গর্জন অন্তে ক্ষীণস্বরে তখনি জানায়

নিরাপদ নীরব নম্রতা। রাষ্ট্রপতি যত আছে",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A9%E0%A7%AC,,,
"নাগিনীরা চারি দিকে ফেলিতেছে বিষাক্ত নিশ্বাস

","নাগিনীরা চারি দিকে ফেলিতেছে বিষাক্ত নিশ্বাস,

শান্তির ললিত বাণী শোনাইবে ব্যর্থ পরিহাস—

বিদায় নেবার আগে তাই ডাক দিয়ে যাই

দানবের সাথে যারা সংগ্রামের তরে

প্রস্তুত হতেছে ঘরে ঘরে।",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%AA%E0%A7%8D%E0%A6%B0%E0%A6%BE%E0%A6%A8%E0%A7%8D%E0%A6%A4%E0%A6%BF%E0%A6%95-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5_%E0%A6%A0%E0%A6%BE%E0%A6%95%E0%A7%81%E0%A6%B0.djvu/%E0%A7%A9%E0%A7%AE,,,
কুসুম,"কেনে এত ফুল তুলিলি, স্বজনি—
              ভরিয়া ডালা?
মেঘাবৃত হলে,            পরে কি রজনী
              তারার মালা?
অার কি যতনে,          কুসুম রতনে
              ব্রজের বালা?

 

২

আর কি পরিবে          কভু ফুলহার
             ব্ৰজকামিনী?
কেনে লো হরিলি        ভূষণ লতার—
             বনশোভিনী?
অলি বঁধু তার;           কে আছে রাধার—
             হতভাগিনী?

 

৩

হায় লো দোলাবি,      সখি,কার গলে
            মালা গাঁথিয়া?
আর কি নাচে লো     তমালের তলে
            বনমালিয়া?
প্রেমের পিঞ্জর,         ভাঙি পিকবর,
            গেছে উড়িয়া!

 

৪

আর কি বাজে লো    মনোহর বাঁশী
            নিকুঞ্জবনে?
ব্রজ সুধানিধি            শোভে কি লো হাসি,
            ব্রজগগনে?
ব্রজ কুমুদিনী,            এবে বিলাপিনী
            ব্রজভবনে!

 

৫

হায় রে যমুনে            কেনে না ডুবিল
            তোমার জলে
অদয় অক্রূর,             যবে সে আইল
            ব্রজমণ্ডলে?
ক্রূর দূত হেন,             বধিলে না কেন
            বলে কি ছলে?

 

৬

হরিল অধম               মম প্রাণ হরি
           ব্রজরতন!
ব্রজবনমধু                 নিল ব্রজ অরি,
            দলি ব্রজবন?
কবি মধু ভণে,            পাবে, ব্রজাঙ্গনে,
            মধুসূদন!

",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%e0%a6%95%e0%a7%81%e0%a6%b8%e0%a7%81%e0%a6%ae/,,,
ঊষা,"কনক উদয়াচলে তুমি দেখা দিলে,
                    হে সুর-সুন্দরি!
কুমুদ-মুদয়ে আঁখি,           কিন্তু সুখে গায় পাখী,
      গুঞ্জরি নিকুঞ্জে ভ্ৰমে ভ্রমর ভ্রমরী;
বরসরোজিনী ধনী,              তুমি হে তার স্বজনী,
      নিত্য তার প্রাণনাথে আন সাথে করি!

 

2

         তুমি দেখাইলে পথ যায় চক্রবাকী
                    যথা প্রাণপতি!
ব্ৰজাঙ্গনে দয়া করি,              লয়ে চল যথা হরি,
        পথ দেখাইয়া তারে দেহ শীঘ্ৰগতি!
কাঁদিয়া কাঁদিয়া আঁধা,  আজি গো শ্যামের রাধা,
        ঘুচাও আঁধার তার, হৈমবতি সতি!

 

৩

         হায়, ঊষা, নিশাকালে আশার স্বপনে
                  ছিলাম ভুলিয়া,
ভেবেছিনু তুমি, ধনি,            নাশিবে ব্রজ রজনী,
        ব্রজের সরোজরবি ব্রজে প্রকাশিয়া!
ভেবেছিনু কুঞ্জবনে                    পাইব পরাণধনে
        হেরিব কদম্বমূলে রাধা-বিনোদিয়া!

 

৪

           মুকুতা-কুণ্ডলে তুমি সাজাও, ললনে,
                     কুসুমকামিনী;
অান মন্দ সমীরণে                বিহারিতে তার সনে
রাধা-বিনোদনে কেন আন না, রঙ্গিণি?
রাধার ভূষণ যিনি,         কোথায় আজি গো তিনি
           সাজাও আনিয়া তাঁরে রাধা বিরহিণী!

 

৫

            ভালে তব জ্বলে, দেবি, আভাময় মণি—
                       বিমল কিরণ;
ফণিনী নিজ কুন্তলে               পরে মণি কুতূহলে
           কিন্তু মণি-কুলরাজা ব্রজের রতন!
মধু কহে,ব্রজাঙ্গনে,              এই লাগে মোর মনে
           ভূতলে অতুল মণি শ্রীমধুসূদন!

",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%e0%a6%8a%e0%a6%b7%e0%a6%be/,,,
পৃথিবী ,"হে বসুধে, জগৎজননি!
     দয়াময়ী তুমি, সতি, বিদিত ভুবনে!
           যবে দশানন অরি,
     বিসৰ্জ্জিলা হুতাশনে জানকী সুন্দরী,
           তুমি গো রাখিলা বরাননে।
তুমি, ধনি, দ্বিধা হয়ে,       বৈদেহীরে কোলে লয়ে,
    জুড়ালে তাহার জ্বালা বাসুকি-রমণি!

 

২

           হে বসুধে, রাধা বিরহিণী!
    তার প্রতি আজি তুমি বাম কি কারণে?
শ্যামের বিরহানলে,           সুভগে, অভাগা জ্বলে,
          তারে যে কর না তুমি মনে?
পুড়িছে অবলা বালা,        কে সম্বরে তার জ্বালা,
    হায়, এ কি রীতি তব, হে ঋতু কামিনি!

 

৩

         শমীর হৃদয়ে অগ্নি জ্বলে—
    কিন্তু সে কি বিরহ-অনল, বসুন্ধরে?
         তা হলে বন-শোভিনী
    জীবন যৌবন তাপে হারাত তাপিনী—
          বিরহ দুরূহ দুহে হরে!
পুড়ি আমি অভাগিনী,        চেয়ে দেখ না মেদিনি,
   পুড়ে যথা বনস্থলী ঘোর দাবানলে!

 

৪

          আপনি তো জান গো ধরণি
  তুমিও তো ভালবাস ঋতুকুলপতি!
          তার শুভ আগমনে
   হাসিয়া সাজহ তুমি নানা আভরণে—
   কামে পেলে সাজে যথা রতি!
অলকে ঝলকে কত               ফুল-রত্ন শত শত!
   তাহার বিরহ দুঃখ ভেবে দেখ, ধনি!

 

৫

         লোকে বলে রাধা কলঙ্কিনী!
   তুমি তারে ঘৃণা কেনে কর, সীমন্তিনি?
         অনন্ত, জলধি নিধি—
    এই দুই বরে তোমা দিয়াছেন বিধি,
         তবু তুমি মধুবিলাসিনী!
শ্যাম মম প্রাণ স্বামী—     শ্যামে হারায়েছি আমি,
    আমার দুঃখে কি তুমি হও না দুঃখিনী?

 

৬

         হে মহি, এ অবোধ পরাণ
    কেমনে করিব স্থির কহ গো আমারে?
         বসন্তরাজ বিহনে
    কেমনে বাঁচ গো তুমি—কি ভাবিয়া মনে—
         শেখাও সে সব রাধিকারে!
মধু কহে, হে সুন্দরি,             থাক হে ধৈরয ধরি,
    কালে মধু বমুধারে করে মধুদান!

",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%e0%a6%aa%e0%a7%83%e0%a6%a5%e0%a6%bf%e0%a6%ac%e0%a7%80/,,,
নিকুঞ্জবনে,"যমুনা পুলিনে আমি ভ্রমি একাকিনী,
                    হে নিকুঞ্জবন,
না পাইয়া ব্রজেশ্বরে,              আইনু হেথা সত্বরে,
          হে সখে, দেখাও মোরে ব্রজের রঞ্জন!
সুধাংশু সুধার হেতু,            বাঁধিয়ে আশার সেতু,
          কুমুদীর মনঃ যতা উঠে গো গগনে,
হেরিতে মুরলীধর—             রূপে যিনি শশধর—
          আসিয়াছি আমি দাসী তোমার সদনে—
তুমি হে অম্বর, কুঞ্জবর, তব চাঁদ নন্দের নন্দন!

 

২

          তুমি জান কত ভাল বাসি শ্যামধনে
                    আমি অভাগিনী;
তুমি জান, সুভাজন,             হে কুঞ্জকুল রাজন,
          এ দাসীরে কত ভাল বাসিতেন তিনি!
তোমার কুসুমালয়ে           যবে গো অতিথি হয়ে,
          বাজায়ে বাঁশরী ব্রজ মোহিত মোহন,
তুমি জান কোন ধনী            শুনি সে মধুর ধ্বনি,
          অমনি আসি সেবিত ও রাঙা চরণ,
যথা শুনি জলদ-নিনাদ ধায় রড়ে প্রমদা শিখিনী।

 

৩

          সে কালে—জ্বলে রে মনঃ স্মরিলে সে কথা,
                    মঞ্জু কুঞ্জবন,—
ছায়া তব সহচরী                সোহাগে বসাতো ধরি
          মাধবে অধীনী সহ পাতি ফুলাসন;
মুঞ্জরিত তরুবলী,                গুঞ্জরিত যত অলি,
          কুসুম-কামিনী তুলি ঘোমটা অমনি,
মলয়ে সৌরভধন                    বিতরিত অনুক্ষণ,
দাতা যথা রাজেন্দ্রনন্দিনী—গন্ধামোদে মোদিয়া কানন!

 

৪

          পঞ্চস্বরে কত যে গাইত পিকবর
                    মদন-কীর্ত্তন,—
হেরি মম শ্যাম-ধন                 ভাবি তারে নবঘন,
          কত যে নাচিত সুখে শিখিনী, কানন,—
ভুলিতে কি পারি তাহা,     দেখেছি শুনেছি যাহা?
          রয়েছে সে সব লেখা রাধিকার মনে।
নলিনী ভুলিবে যবে             রবি-দেবে, রাধা তবে
          ভুলিবে, হে মঞ্জু কুঞ্জ, ব্রজের রঞ্জনে।
হায় রে, কে জানে যদি ভুলি যবে আসি গ্রাসিবে শমন।

 

৫

          কহ, সখে, জান যদি কোথা গুণমণি—
                    রাধিকারমণ?
কাম-বঁধু যথা মধু                 তুমি হে শ্যামের বঁধু
          একাকী আজি গো তুমি কিসের কারণ,—
          হে বসন্ত, কোথা আজি তোমার মদন?
তব পদে বিলাপিনী          কাঁদি আমি অভাগিনী,
          কোথা মম শ্যামমণি—কহ কুঞ্জবর!
তোমার হৃদয় দয়া,              পদ্মে যথা পদ্মালয়া,
          বধো না রাধার প্রাণ না দিয়া উত্তর!
মধু কহে, শুন ব্রজাঙ্গনে, মধুপুরে শ্রীমধুসূদন

",মাইকেল মধুসূদন দত্ত ,অক্ষরবৃত্ত(অমিত্রাক্ষর),https://www.poetrystate.com/michael-madhusudan-dutt/%e0%a6%a8%e0%a6%bf%e0%a6%95%e0%a7%81%e0%a6%9e%e0%a7%8d%e0%a6%9c%e0%a6%ac%e0%a6%a8%e0%a7%87/,,,
কমলে কামিনী,"কমলে কামিনী আমি হেরিনু স্বপনে
কালিদহে। বসি বামা শতদল-দলে
(নিশীথে চন্দ্রিমা যথা সরসীর জলে
মনোহরা।) বাম করে সাপটি হেলনে
গজেশে, গ্রাসিছে তারে উগরি সঘনে 
গুঞ্জরিছে অলিপুঞ্জ অন্ধ পরিমলে,
বহিছে দহের বারি মৃদু কলকলে!---
কার না ভোলে রে মনঃ, এহেন ছলনে!
কবিতা-পঙ্কজ-রবি, শ্রীকবিকঙ্কণ,
ধন্য তুমি বঙ্গভূমে! যশঃ-সুধাদানে
অমর করিলা তোমা অমরকারিণী
বাগ্‌দেবী! ভোগিলা দুখ জীবনে, ব্রাহ্মণ,
এবে কে না পূজে তোমা, মজি তব গানে?---
বঙ্গ-হৃদ-হ্রদে চণ্ডী কমলে কামিনী॥",মাইকেল মধুসূদন দত্ত ,অক্ষরবৃত্ত,https://banglarkobita.com/poem/famous/524/%E0%A6%95%E0%A6%AE%E0%A6%B2%E0%A7%87%20%E0%A6%95%E0%A6%BE%E0%A6%AE%E0%A6%BF%E0%A6%A8%E0%A7%80-%E0%A6%AE%E0%A6%BE%E0%A6%87%E0%A6%95%E0%A7%87%E0%A6%B2%20%E0%A6%AE%E0%A6%A7%E0%A7%81%E0%A6%B8%E0%A7%82%E0%A6%A6%E0%A6%A8%20%E0%A6%A6%E0%A6%A4%E0%A7%8D%E0%A6%A4,,,
অন্নপূর্ণার ঝাঁপি,"মোহিনী-রূপসী-বেশে ঝাঁপি কাঁখে করি
পশিছেন, ভবানন্দ, দেখ তব ঘরে
অন্নদা! বহিছে শূন্যে সঙ্গীত-লহরী,
অদৃশ্যে অপ্সরাচয় নাচিছে অম্বরে।–
দেবীর প্রসাদে তোমা রাজপদে বরি,
রাজাসন, রাজছত্র, দিবেন সত্বরে
রাজলক্ষ্মী; ধন-স্রোতে তব ভাগ্যতরি
ভাসিবে অনেক দিন, জননীর বরে।
কিন্তু চিরস্থায়ী অর্থ নহে এ সংসারে;
চঞ্চলা ধনদা রমা, ধনও চঞ্চল;
তবু কি সংশয় তব, জিজ্ঞাসি তোমারে?
তব বংশ-যশঃ-ঝাঁপি–অন্নদামঙ্গল–
যতনে রাখিবে বঙ্গে মনের ভাণ্ডারে,
রাখে যথা সুধামৃতে চন্দ্রের মণ্ডলে।
",মাইকেল মধুসূদন দত্ত ,অক্ষরবৃত্ত,https://banglarkobita.com/poem/famous/388/%E0%A6%85%E0%A6%A8%E0%A7%8D%E0%A6%A8%E0%A6%AA%E0%A7%82%E0%A6%B0%E0%A7%8D%E0%A6%A3%E0%A6%BE%E0%A6%B0%20%E0%A6%9D%E0%A6%BE%E0%A6%81%E0%A6%AA%E0%A6%BF-%E0%A6%AE%E0%A6%BE%E0%A6%87%E0%A6%95%E0%A7%87%E0%A6%B2%20%E0%A6%AE%E0%A6%A7%E0%A7%81%E0%A6%B8%E0%A7%82%E0%A6%A6%E0%A6%A8%20%E0%A6%A6%E0%A6%A4%E0%A7%8D%E0%A6%A4,,,
কাশীরাম দাস,"চন্দ্রচূড় জটাজালে আছিলা যেমতি
জাহ্নবী, ভারত-রস ঋষি দ্বৈপায়ন,
ঢালি সংস্কৃত-হ্রদে রাখিলা তেমতি; —
তৃষ্ণায় আকুল বঙ্গ করিত রোদন।
কঠোরে গঙ্গায় পূজি ভগীরথ ব্রতী,
(সুধন্য তাপস ভবে, নর-কুল-ধন! )
সগর-বংশের যথা সাধিলা মুকতি,
পবিত্ৰিলা আনি মায়ে, এ তিন ভুবন;
সেই রূপে ভাষা-পথ খননি স্ববলে,
ভারত-রসের স্রোতঃ আনিয়াছ তুমি
জুড়াতে গৌড়ের তৃষা সে বিমল জলে।
নারিবে শোধিতে ধার কভু গৌড়ভূমি।
মহাভারতের কথা অমৃত-সমান।
হে কাশি, কবীশদলে তুমি পুণ্যবান্॥",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%95%E0%A6%BE%E0%A6%B6%E0%A7%80%E0%A6%B0%E0%A6%BE%E0%A6%AE-%E0%A6%A6%E0%A6%BE%E0%A6%B8/,,,
কৃত্তিবাস,"জনক জননী তব দিলা শুভ ক্ষণে
কৃত্তিবাস নাম তোমা!— কীর্ত্তির বসতি
সতত তোমার নামে সুবঙ্গ-ভবনে,
কোকিলের কণ্ঠে যথা স্বর, কবিপতি,
নয়নরঞ্জন-রূপ কুসুম-যৌবনে,
রশ্মি মাণিকের দেহে। আপনি ভারতী,
বুঝি কয়ে দিলা নাম নিশার স্বপনে,
পূর্ব্ব-জনমের তব স্মরি হে ভকতি!
পবন-নন্দন হনু, লঙ্ঘি ভীমবলে
সাগর, ঢালিলা যথা রাঘবের কানে
সীতার বারতা-রূপ সঙ্গীত-লহরী;–
তেমতি, যশস্বি, তুমি সুবঙ্গ-মণ্ডলে
গাও গো রামের নাম সুমধুর তানে,
কবি-পিতা বাল্মীকিকে তপে তুষ্ট করি!",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%95%E0%A7%83%E0%A6%A4%E0%A7%8D%E0%A6%A4%E0%A6%BF%E0%A6%AC%E0%A6%BE%E0%A6%B8-2/,,,
জয়দেব,"চল যাই, জয়দেব, গোকুল-ভবনে
তব সঙ্গে, যথা রঙ্গে তমালের তলে
শিখীপুচ্ছ-চূড়া শিরে, পীতধড়া গলে
নাচে শ্যাম, বামে রাধা— সৌদামিনী ঘনে!
না পাই যাদবে যদি, তুমি কুতূহলে
পূরিও নিকুঞ্জরাজী বেণুর স্বননে।
ভুলিবে গোকুল-কুল এ তোমার ছলে,—
নাচিবে শিখিনী সুখে, গাবে পিকগণে,—
বহিবে সমীর ধীরে সুস্বর-লহরী,—
মৃদুতর কলকলে কালিন্দী আপনি
চলিবে। আনন্দে শুনি সে মধুর ধ্বনি,
ধৈরজ ধরি কি রবে ব্রজের সুন্দরী?
মাধবের রব, কবি, ও তব বদনে,
কে আছে ভারতে ভক্ত নাহি ভাবে মনে?",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%9C%E0%A7%9F%E0%A6%A6%E0%A7%87%E0%A6%AC/,,,
কালীদাস,"কবিতা-নিকুঞ্জে তুমি পিককুল-পতি।
কার গো না মজে মনঃ ও মধুর স্বরে?
শুনিয়াছি লোক-মুখে আপনি ভারতী,
সৃজি মায়াবলে সরঃ বনের ভিতরে,
নব নাগরীর বেশে তুষিলেন বরে
তোমায়; অমৃত রসে রসনা সিকতি,
আপনার স্বর্ণ বীণা অর্পিলা ও করে।–
সত্য কি হে এ কাহিনী, কহ, মহামতি?
মিথ্যা বা কি বল্যে বলি! শৈলেন্দ্র-সদনে,
লভি জন্ম মন্দাকিনী (আনন্দ জগতে!)
নাশেন কলুষ যথা এ তিন ভুবনে;
সঙ্গীত-তরঙ্গ তব উথলি ভারতে
(পুণ্যভূমি!) হে কবীন্দ্র, সুধা-বরিষণে,
দেশ-দেশান্তরে কর্ণ তোষে সেই মতে।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
বউ কথা কও,"কি দুখে, হে পাখি, তুমি শাখার উপরে
বসি, বউ কথা কও, কও এ কাননে?—
মানিনী ভামিনী কি হে ভামের গুমরে,
ঢাকিয়াছে ঘোমটায় সুচন্দ্র-বদনে?
তেঁই সাধ তারে তুমি মিনতি-বচনে?
তেঁই হে এ কথা-গুলি কহিছ কাতরে?
বড়ই কৌতুক, পাখি, জনমে এ মনে,—
নর-নারী-রঙ্গ কি হে বিহঙ্গিনী করে?
সত্য যদি, তবে শুন, দিতেছি যুকতি;
(শিখাইব শিখেছি যা ঠেকি এ কু-দায়ে)
পবনের বেগে যাও যথায় যুবতী;
“ক্ষম, প্রিয়ে,” এই বলি পড় গিয়া পায়ে!–
কভু দাস, কভু প্রভু, শুন, ক্ষুণ্ণ-মতি,
প্রেম-রাজ্যে রাজাসন থাকে এ উপায়ে।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
পরিচয়,"যে দেশে উদয়ি রবি উদয়-অচলে, 
ধরণীর বিম্বাধর চুম্বেন আদরে 
প্রভাতে; যে দেশে গাই, সুমধুর কলে, 
ধাতার প্রশংসা-গীত, বহেন সাগরে 
জাহ্নবী; যে দেশে ভেদি বারিদ-মণ্ডলে 
(তুষারে বপিত বাস উর্দ্দ্ধ কলেবরে,
রজতের উপবীত স্রোতঃ-রূপে গলে,)
শোভেন শৈলেন্দ্র-রাজ, মানঃ-সরোবরে
(স্বচ্ছ দরপণ!) হেরি ভীষণ মূরতি;– 
যে দেশে কুহরে পিক বাসন্ত কাননে;– 
দিনেশে যে দেশে সেবে নলিনী যুবতী;— 
চাঁদের আমোদ যথা কুমুদ-সদনে;–
সে দেশে জনম মম; জননী ভারতী;
তেঁই প্রেম-দাস আমি, ওলো বরাঙ্গনে!
কে না জানে কবি-কুল প্রেম-দাস ভবে,
কুসুমের দাস যথা মারুত্, সুন্দরি,
ভাল যে বাসিব আমি, এ বিষয়ে তবে
এ বৃথা সংশয় কেন? কুসুম-মঞ্জরী
মদনের কুঞ্জে তুই! কভু পিক-রবে
তোর গুণ গায় কবি; কভু রূপ ধরি
অলির, যাচে সে মধু ও কানে গুঞ্জরি,
ব্রজে যথা রসরাজ রাসের পরবে!
কামের নিকুঞ্জ এই! কত যে কি ফলে,
হে রসিক, এ নিকুঞ্জে, ভাবি দেখ মনে!
সরঃ ত্যজি সরোজিনী ফুটিছে এ স্থলে,
কদম্ব, বিম্বিকা, রম্ভা, চম্পকের সনে!
সাপিনীরে হেরি ভয়ে লুকাইছে গলে
কোকিল; কুরঙ্গ গেছে রাখি দু-নয়নে!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
যশের মন্দির ,"সুবর্ণ-দেউল আমি দেখিনু স্বপনে
অতি-তুঙ্গ শৃঙ্গ শিরে! সে শৃঙ্গের তলে,
বড় অপ্রশস্ত সিঁড়ি গড়া মায়া-বলে,
বহুবিধ রোধে রুদ্ধ উর্দ্ধগামী জনে!
তবুও উঠিতে তথা— সে দুর্গম স্থলে—
করিছে কঠোর চেষ্টা কষ্ট সহি মনে
বহু প্রাণী। বহু প্রাণী কাঁদিছে বিকেলে,
না পারি লভিতে যত্নে সে রত্ন-ভবনে।
ব্যথিল হৃদয় মোর দেখি তা সবারে।—
শিয়রে দাঁড়ায়ে পরে কহিলা ভারতী,
মৃদু হাসি; “ওরে বাছা, না দিলে শকতি 
আমি, ও দেউলে কার সাধ্য উঠিবারে?
যশের মন্দির ওই; ওথা যার গতি,
অশক্ত আপনি যম ছুঁইতে রে তারে!”",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
কবি ,"কে কবি— কবে কে মোরে? ঘটকালি করি,
শবদে শবদে বিয়া দেয় যেই জন,
সেই কি সে যম-দমী? তার শিরোপরি
শোভে কি অক্ষয় শোভা যশের রতন?
সেই কবি মোর মতে, কল্পনা সুন্দরী
যার মনঃ-কমলেতে পাতেন আসন,
অস্তগামি-ভানু-প্রভা-সদৃশ বিতরি
ভাবের সংসারে তার সুবর্ণ-কিরণ।
আনন্দ, আক্ষেপ ক্রোধ, যার আজ্ঞা মানে
অরণ্যে কুসুম ফোটে যার ইচ্ছা-বলে;
নন্দন-কানন হতে যে সুজন আনে
পারিজাত কুসুমের রম্য পরিমলে;
মরুভূমে— তুষ্ট হয়ে যাহার ধেয়ানে
বহে জলবতী নদী মৃদু কলকলে!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
দেব-দোল,"ওই যে শুনিছ ধ্বনি ও নিকুঞ্জ-বনে,
ভেবো না গুঞ্জরে অলি চুম্বি ফুলাধরে ;
ভেবো না গাইছে পিক কল কুহরণে, 
তুষিতে প্রত্যুষে আজি ঋতু-রাজেশ্বরে! 
দেখ, মীলি, ভক্তজন, ভক্তির নয়নে, 
অধোগামী দেব-গ্রাম উজ্জ্বল-অম্বরে,— 
আসিছেন সবে হেথা—এই দোলাসনে— 
পূজিতে রাখালরাজ—রাধা-মনোহরে! 
স্বর্গীয় বাজনা ওই ! পিককুল কবে, 
কবে বা মধুপ, করে হেন মধু-ধ্বনি?
কিন্নরের বীণা-তান অপ্সরার রবে ! 
আনন্দে কুসুম-সাজ ধরেন ধরণী,— 
নন্দন-কানন-জাত পরিমল ভবে 
বিতরেন বায়ু-ইন্দ্র পবন আপনি !",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
শ্রীপঞ্চমী,"নহে দিন দূর, দেবি, যবে ভূভারতে
বিসর্জ্জিবে ভূভারতে, বিস্মৃতির জলে,
ও তব ধবল মূর্ত্তি সুদল কমলে;— 
কিন্তু চিরস্থায়ী পূজা তোমার জগতে! 
মনোরূপ-পদ্ম যিনি রোপিলা কৌশলে 
এ মানব-দেহ-সরে, তার ইচ্ছামতে 
সে কুসুমে বাস তব, যথা মরকতে 
কিম্বা পদ্মরাগে জ্যোতিঃ নিত্য ঝলঝলে! 
কবির হৃদয়-বনে যে ফুল ফুটিবে, 
সে ফুল-অঞ্জলি লোক ও রাঙা চরণে 
পরম-ভকতি-ভাবে চিরকাল দিবে 
দশ দিশে, যত দিন এ মর ভবনে 
মনঃ-পদ্ম ফোটে, পূজা, তুমি, মা, পাইবে!—
কি কাজ মাটির দেহে তবে, সনাতনে?",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
 কবিতা,"অন্ধ যে, কি রূপ কবে তার চক্ষে ধরে 
নলিনী? রোধিলা বিধি কর্ণ-পথ যার, 
লভে কি সে সুখ কভু বীণার সুস্বরে ? 
কি কাক, কি পিকধ্বনি,—সম-ভাব তার ! 
মনের উদ্যান-মাঝে, কুসুমের সার 
কবিতা-কুসুম-রত্ন! —দয়া করি নরে, 
কবি-মুখ-ব্রহ্ম-লোকে উরি অবতার 
বাণীরূপে বীণাপাণি এ নর-নগরে। – 
দুর্ম্মতি সে জন, যার মনঃ নাহি মজে 
কবিতা-অমৃত-রসে! হায়, সে দুর্ম্মতি, 
পুষ্পাঞ্জলি দিয়া সদা যে জন না ভজে 
ও চরণপদ্ম, পদ্মবাসিনি ভারতি। 
কর পরিমলময় এ হিয়া-সরোজে— 
তুষি যেন বিজ্ঞে, মা গো, এ মোর মিনতি।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
আশ্বিন মাস,"সু-শ্যামাঙ্গ বঙ্গ এবে মহাব্রতে রত। 
এসেছেন ফিরে উমা, বৎসরের পরে, 
মহিষমর্দ্দিনীরূপে ভকতের ঘরে; 
বামে কমকায়া রমা, দক্ষিণে আয়ত-
লোচনা বচনেশ্বরী, স্বর্ণবীণা করে; 
শিখীপৃষ্ঠে শিখীধ্বজ, যাঁর শরে হত
তারক—অসুরশ্রেষ্ঠ; গণ-দল যত, 
তার পতি গণদেব, রাঙা কলেবরে 
করি-শিরঃ; —আদিব্রহ্ম বেদের বচনে । 
এক পদ্মে শতদল৷ শত রূপবতী— 
নক্ষত্রমণ্ডলী যেন একত্রে গগনে!— 
কি আনন্দ! পূর্ব্ব কথা কেন কয়ে, স্মৃতি, 
আনিছ হে বারি-ধারা আজি এ নয়নে?— 
ফলিবে কি মনে পুনঃ সে পূর্ব্ব ভকতি?
",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
সায়ংকাল,"চেয়ে দেখ, চলিছেন মৃদে অস্তাচলে
দিনেশ, ছড়ায়ে স্বর্ণ, রত্ন রাশি রাশি
আকাশে। কত বা যত্নে কাদম্বিনী আসি 
ধরিতেছে তা সবারে সুনীল আঁচলে! – 
কে না জানে অলঙ্কারে অঙ্গনা বিলাসী? 
অতি-ত্বরা গড়ি ধনী দৈব-মায়া-বলে 
বহুবিধ অলঙ্কার পরিবে লো হাসি,—
কনক-কঙ্কণ হাতে, স্বর্ণ-মালা গলে! 
সাজাইবে গজ, বাজী; পর্ব্বতের শিরে 
সুবর্ণ কিরীট দিবে; বহাবে অম্বরে 
নদস্রোতঃ, উজ্জ্বলিত স্বর্ণবর্ণ নীরে! 
সুবর্ণের গাছ রোপি, শাখার উপরে 
হেমাঙ্গ বিহঙ্গ থোবে। –এ বাজী করি রে 
শুভ ক্ষণে দিনকর কর-দান করে।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
সায়ংকালের তারা,"কার সাথে তুলনিবে, লো সুর-সুন্দরি, 
ও রূপের ছটা কবি এ ভব-মণ্ডলে?
আছে কি লো হেন খনি, যার গর্ভে ফলে
রতন তোমার মত, কহ, সহচরি
গোধূলির? কি ফণিনী, যার সু-কবরী 
সাজায় সে তোমাসম মণির উজ্জ্বলে?— 
ক্ষণমাত্র দেখি তোমা নক্ষত্র-মণ্ডলে 
কি হেতু? ভাল কি তোমা বাসে না শর্ব্বরী?
হেরি অপরূপ রূপ বুঝি ক্ষুন্ন মনে 
মানিনী রজনী রাণী, তেঁই অনাদরে 
না দেয় শোভিতে তোমা সখীদল-সনে, 
যবে কেলি করে তারা সুহাস-অম্বরে? 
কিন্তু কি অভাব তব, ওলো বরাঙ্গনে,—
ক্ষণমাত্র দেখি মুখ, চির আঁখি স্মরে!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
নিশা,"বসন্তে কুসুম-কুল যথা বনস্থলে, 
চেয়ে দেখ, তারাচয় ফুটিছে গগনে, 
মৃগাক্ষি!— সুহাস-মুখে সরসীর জলে, 
চন্দ্রিমা করিছে কেলি প্রেমানন্দ-মনে। 
কত যে কি কহিতেছে মধুর স্বননে 
পবন— বনের কবি, ফুল্ল ফুল-দলে, 
বুঝিতে কি পার, প্রিয়ে? নারিবে কেমনে, 
প্রেম-ফুলেশ্বরী তুমি প্রমদা-মণ্ডলে? 
এ হৃদয়, দেখ, এবে ওই সরোবরে,— 
চন্দ্রিমার রূপে এতে তোমার মূরতি। 
কাল বলি অবহেলা, প্রেয়সি, যে করে 
নিশায়, আমার মতে সে বড় দুর্ম্মতি। 
হেন সুবাসিত শ্বাস, হাস স্নিগ্ধ করে 
যার, সে কি কভু মন্দ, ওলো রসবতি?",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
নিশাকালে নদী-তীরে বটবৃক্ষতলে শিব-মন্দির,"রাজসূয়-যজ্ঞে যথা রাজাদল চলে 
রতন-মুকুট শিরে; আসিছে সঘনে 
অগণ্য জোনাকীব্রজ এই তরুতলে 
পূজিতে রজনী-যোগে বৃষভ-বাহনে। 
ধূপরূপ পরিমল অদূর কাননে 
পেয়ে, বহিতেছে তাহে হেথা কুতূহলে 
মলয়; কৌমুদী, দেখ, রজত-চরণে 
বীচী-রব-রূপ পরি নূপুর, চঞ্চলে 
নাচিছে; আশ্চর্য্য-রূপ এই তরু-পতি 
উচ্চারিছে বীজমন্ত্র। নীরবে অম্বরে, 
তারাদলে তারানাথ করেন প্রণতি 
(বোধ হয়) আরাধিয়া দেবেশ শঙ্করে! 
তুমিও, লো কল্লোলিনি, মহাব্রতে ব্রতী,— 
সাজায়েছ, দিব্য সাজে, বর কলেবরে।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
ছায়া-পথ,"কহ মোরে, শশিপ্রিয়ে, কহ, কৃপা করি,
কার হেতু নিত্য তুমি সাজাও গগনে,
এ পথ,—উজ্জ্বল কোটি মণির কিরণে?
এ সুপথ দিয়া কি গো ইন্দ্রাণী সুন্দরী;
আনন্দে ভেটিতে যান নন্দন-সদনে 
মহেন্দ্রে,—সঙ্গেতে শত বরাঙ্গী অপ্সরী,
মলিনি ক্ষণেক কাল চারু তারা-গণে—
সৌন্দর্য্যে?—এ কথা দাসে কহ, বিভাবরি। 
রাণী তুমি; নীচ আমি; তেঁই ভয় করে,
অনুচিত বিবেচনা পার করিবারে
আলাপ আমার সাথে; পবন-কিঙ্করে,—
ফুল-কুল সহ কথা কহ দিয়া যারে,
দেও কয়ে; কহিবে সে কানে, মৃদু স্বরে,
যা কিছু ইচ্ছহ, দেবি, কহিতে আমারে!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
 কুসুমে কীট,"কি পাপে, কহ তা মোরে, লো বন-সুন্দরি,
কোমল হৃদয়ে তব পশিল,—কি পাপে— 
এ বিষম যমদূত? কাঁদে মনে করি
পরাণ যাতনা তব; কত যে কি তাপে
পোড়ায় দুরন্ত তোমা, বিষদন্তে হরি
বিরাম দিবস নিশি! ‌মৃদে কি বিলাপে
এ তোমার দুখ দেখি সখী মধুকরী,
উড়ি পড়ি তব গলে যবে লো সে কাঁপে? 
বিষাদে মলয় কি লো, কহ, সুবদনে,
নিশ্বাসে তোমার ক্লেশে, যবে লো সে আসে
যাচিতে তোমার কাছে পরিমল-ধনে?
কানন-চন্দ্রিমা তুমি কেন রাহু-গ্রাসে?
মনস্তাপ-রূপে রিপু, হায়, পাপ-মনে,
এই রূপে, রূপবতি, নিত্য সুখ নাশে!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
বটবৃক্ষ,"দেব-অবতার ভাবি বন্দে যে তোমারে,
নাহি চাহে মনঃ মোর তাহে নিন্দা করি, 
তরুরাজ! প্রত্যক্ষতঃ ভারত-সংসারে, 
বিধির করুণা তুমি তরু-রূপ ধরি! 
জীবকুল-হিতৈষিণী, ছায়া সু-সুন্দরী, 
তোমার দুহিতা, সাধু! যবে বসুধারে 
দগধে আগ্নেয় তাপে, দয়া পরিহরি, 
মিহির, আকুল জীব বাঁচে পূজি তাঁরে। 
শত-পত্রময় মঞ্চে, তোমার সদনে, 
খেচর—অতিথি-ব্রজ, বিরাজে সতত, 
পদ্মরাগ ফলপুঞ্জে ভুঞ্জি হৃষ্ট-মনে;—
মৃদু-ভাষে মিষ্টালাপ কর তুমি কত, 
মিষ্টালাপি, দেহ-দাহ শীতলি যতনে! 
দেব নহ; কিন্তু গুণে দেবতার মত।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
সৃষ্টিকর্তা  ,"কে সৃজিলা এ সুবিশ্বে, জিজ্ঞাসিব কারে 
এ রহস্য কথা, বিশ্বে, আমি মন্দমতি? 
পার যদি, তুমি দাসে কহ, বসুমতি;— 
দেহ মহা-দীক্ষা, দেবি, ভিক্ষা চিনিবারে 
তাঁহায়, প্রসাদে যাঁর তুমি, রূপবতী,—
ভ্রম অসম্ভ্রমে শূন্যে! কহ, হে আমারে, 
কে তিনি, দিনেশ রবি, করি এ মিনতি, 
যাঁর আদি জ্যোতিঃ, হেম-আলোক সঞ্চারে 
তোমার বদন, দেব, প্রত্যহ উজ্জ্বলে?—
অধম চিনিতে চাহে সে পরম জনে, 
যাঁহার প্রসাদে তুমি নক্ষত্র-মণ্ডলে 
কর কেলি নিশাকালে রজত-আসনে, 
নিশানাথ। নদকুল, কহ, কল কলে, 
কিম্বা তুমি, অম্বুপতি, গম্ভীর স্বননে।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
সূর্য্য,"এখনও আছে লোক দেশ দেশান্তরে
দেব ভাবি পূজে তোমা, রবি দিনমণি,
দেখি তোমা দিবামুখে উদয়-শিখরে,
লুটায়ে ধরণীতলে, করে স্তুতি-ধ্বনি;—
আশ্চর্য্যের কথা, সূর্য্য, এ না মনে গণি।
অসীম মহিমা তব, যখন প্রখরে
শোভ তুমি, বিভাবসু, মধ্যাহ্নে অম্বরে
সমুজ্জ্বল করজালে আবরি মেদিনী।
অসীম মহিমা তব, অসীম শকতি, 
হেম-জ্যোতিঃ-দাতা তুমি চন্দ্র-গ্রহ-দলে; 
উর্ব্বরা তোমার বীর্য্যে সতী বসুমতী;
বারিদ, প্রসাদে তব, সদা পূর্ণ জলে;—
কিন্তু কি মহিমা তাঁর, কহ, দিনপতি,
কোটি রবি শোভে নিত্য যাঁর পদতলে!
",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
সীতাদেবী,"অনুক্ষণ মনে মোর পড়ে তব কথা,
বৈদেহি! কখন দেখি, মুদিত নয়নে,
একাকিনী তুমি, সতি, অশোক কাননে,
চারি দিকে চেড়ীবৃন্দ, চন্দ্রকলা যথা
আচ্ছন্ন মেঘের মাঝে! হায়, বহে বৃথা
পদ্মাক্ষি, ও চক্ষুঃ হতে অশ্রু-ধারা ঘনে!
কোথা দাশরথি শূর—কোথা মহারথী
দেবর লক্ষ্মণ, দেবি, চিরজয়ী রণে?
কি সাহসে, সুকেশিনি, হরিল তোমারে
রাক্ষস? জানেনা মূঢ়, কি ঘটিবে পরে!
রাহু-গ্রাষ্প[?]-রূপ ধরি বিপত্তি আঁধারে
জ্ঞান-রবি, যবে বিধি বিড়ম্বন করে!
মজিবে এ রক্ষোবংশ, খ্যাত ত্রিসংসারে,
ভূকম্পনে দ্বীপ যথা অতল সাগরে!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
মহাভারত,"কল্পনা-বাহনে সুখে করি আরোহণ, 
উতরিনু, যথা বসি বদরীর তলে,
করে বীণা, গাইছেন গীত কুতূহলে
সত্যবতী-সুত কবি, —ঋষিকুল-ধন!
শুনিনু গম্ভীর ধ্বনি; উন্মীলি নয়ন
দেখিনু কৌরবেশ্বরে, মত্ত বাহুবলে;
দেখিনু পবন-পুত্রে, ঝড় যথা চলে
হুঙ্কারে! আইলা কর্ণ— সূর্য্যের নন্দন—
তেজস্বী। উজ্জ্বলি যথা ছোটে অনম্বরে
নক্ষত্র, আইলা ক্ষেত্রে পার্থ মহামতি,
আলো করি দশদিশ, ধরি বাম করে 
গাণ্ডীব— প্রচণ্ড-দণ্ড-দাতা রিপু প্রতি।
তরাসে আকুল হৈনু এ কাল সমরে,
দ্বাপরে গোগৃহ-রণে উত্তর যেমতি।
",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
নন্দনকানন,"লও দাসে, হে ভারতি, নন্দন-কাননে,
যথা ফোটে পারিজাত; যথায় উর্ব্বশী,—
কামের আকাশে বামা চির-পূর্ণ-শশী,—
নাচে করতালি দিয়া বীণার স্বননে;
যথা রম্ভা, তিলোত্তমা, অলকা রূপসী
মোহে মনঃ সুমধুর স্বর বরিষণে,—
মন্দাকিনী বাহিনীর স্বর্ণ তীরে বসি,
মিশায়ে সু-কণ্ঠ-রব বীচীর বচনে!
যথায় শিশিরের বিন্দু ফুল্লফুল-দলে ।
সদা সদ্যঃ; যথা অলি সতত গুঞ্জরে;
বহে যথা সমীরণ বহি পরিমলে;
বসি যথা শাখা-মুখে কোকিল কুহরে;
লও দাসে; আঁখি দিয়া দেখি তব বলে
ভাব-পটে কল্পনা যা সদা চিত্র করে।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
সরস্বতী,"তপনের তাপে তাপি পথিক যেমতি
পড়ে গিয়া দড়ে রড়ে ছায়ার চরণে;
তৃষাতুর জন যথা হেরি জলবতী
নদীরে, তাহার পানে ধায় ব্যগ্র মনে
পিপাসা-নাশের আশে; এ দাস তেমতি,
জ্বলে যবে প্রাণ তার দুঃখের জ্বলনে,
ধরে রাঙা পা দুখানি, দেবি সরস্বতি!—
মার কোল-সম, মা গো, এ তিন ভুবনে
আছে কি আশ্ৰম আর? নয়নের জলে
ভাসে শিশু যবে, কে সান্ত্বনে তারে?
কে মোচে আঁখির জল অমনি আঁচলে
কে তার মনের খেদ নিবারিতে পারে,
মধুমাখা কথা কয়ে, স্নেহের কৌশলে?—
এই ভাবি, কৃপাময়ি, ভাবি গো তোমারে।",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
কপোতাক্ষ নদ ,"সতত, হে নদ, তুমি পড় মোর মনে।
সতত তোমার কথা ভাবি এ বিরলে;
সতত (যেমতি লোক নিশার স্বপনে
শোনে মায়া-যন্ত্ৰধ্বনি) তব কলকলে
জুড়াই এ কান আমি ভ্রান্তির ছলনে!—
বহু-দেশে দেখিয়াছি বহু-নদ-দলে,
কিন্তু এ স্নেহের তৃষ্ণা মিটে কার জলে?
দুগ্ধ-স্রোতোরূপী তুমি জন্ম-ভূমি-স্তনে।
আর কি হে হবে দেখা?—যত দিন যাবে,
প্রজারূপে রাজরূপ সাগরেরে দিতে
বারি-রূপ কর তুমি; এ মিনতি, গাবে
বঙ্গজ-জনের কানে, সখে, সখা-রীতে
নাম তার, এ প্রবাসে মজি প্রেম-ভাবে
লইছে যে তব নাম বঙ্গের সঙ্গীতে!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
ঈশ্বরী পাটনী,"“সেই ঘাটে খেয়া দেয় ঈশ্বরী পাটনী।” —অন্নদামঙ্গল।

কে তোর তরিতে বসি, ঈশ্বরী পাটনি?
ছলিতে তোরে রে যদি কামিনী কমলে,—
কোথা করী, বাম করে ধরি যারে বলে,
উগরি, গ্রাসিল পুনঃ পূৰ্ব্বে সুবদনী?
রূপের খনিতে আর আছে কি রে মণি
এর সম? চেয়ে দেখ, পদ-ছায়া-ছলে,—
কনক কমল ফুল্ল এ নদীর জলে—
কোন্ দেবতারে পূজি, পেলি এ রমণী?
কাঠের সেঁউতি তোর, পদ-পরশনে
হইতেছে স্বর্ণময়। এ নব যুবতী—
নহে রে সামান্যা নারী, এই লাগে মনে;
বলে বেয়ে নদী-পারে যা রে শীঘ্রগতি।
মেগে নিস্, পার করে, বর-রূপ ধনে
দেখায়ে ভকতি, শোন্, এ মোর যুকতি!",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
বসন্তের একটি পাখীর প্রতি,"নহ তুমি পিক, পাখি, বিখ্যাত ভারতে,
মাধবের বাৰ্ত্তাবহ ; যার কুহরণে
ফোটে কোটি ফুল-পুঞ্জ মঞ্জু কুঞ্জবনে !—
তবুও সঙ্গীত-রঙ্গ করিছ যে মতে
গায়ক, পুলক তাহে জনমে এ মনে !
মধুময় মধুকাল সৰ্ব্বত্র জগতে ,—
কে কোথা মলিন কবে মধুর মিলনে,
বসুমতী সতী যবে রত প্রেমব্রতে?—
দুরন্ত কৃতান্ত-সম হেমন্ত এ দেশে
নিৰ্দ্দয় ; ধরার কষ্টে দুষ্ট তুষ্ট অতি !
না দেয় শোভিতে কভু ফুলরত্মে কেশে,
পরায় ধবল বাস বৈধব্যে যেমতি !—
ডাক তুমি ঋতুরাজে, মনোহর বেশে
সাজাতে ধরায় আসি, ডাক শীঘ্ৰগতি !",মাইকেল মধুসূদন দত্ত ,অক্ষরবৃত্ত,https://majantali.github.io/bnarchive/MichaelMadhusudanDutta_Poetry_Chaturdashpadi.html,,,
নন্দন কানন ,"লও দাসে, হে ভারতি, নন্দন-কাননে,
যথা ফোটে পারিজাত ; যথায় উৰ্ব্বশী,—
কামের আকাশে বামা চির-পূর্ণ-শশী,—
নাচে করতালি দিয়া বীণার স্বননে ;
যথা রম্ভা, তিলোত্তমা, অলকা রূপসী
মোহে মনঃ সুমধুর স্বর বরিষণে ,—
মন্দাকিনী বাহিনীর স্বর্ণ তীরে বসি,
মিশায়ে সু-কণ্ঠ-রব বীচির বচনে !
যথায় শিশিরের বিন্দু ফুল্ল ফুল-দলে
সদা সদ্যঃ ; যথা অলি সতত গুঞ্জরে ;
বহে যথা সমীরণ বহি পরিমলে ;
বসি যথা শাখা-মুখে কোকিল কুহরে ;
লও দাসে ; আঁখি দিয়া দেখি তব বলে
ভাব-পটে কল্পনা যা সদা চিত্র করে।",মাইকেল মধুসূদন দত্ত ,অক্ষরবৃত্ত,,,,
 প্রাণ ,"কি সুরাজ্যে, প্রাণ, তব রাঙ্গ-সিংহাসন ?
বাহু-রূপে দুই রথী, দুর্জয় সমরে,
বিধির বিধানে পুরী তব রক্ষা করে ;
পঞ্চ অনুচর তােমা সেৰে অনুক্ষণ।
সুহাসে ঘ্রাণেরে গন্ধ দেয় ফুলন ;
যতনে শ্রবণ আনে সুমধুর স্বরে ;
সুন্দর যা কিছু আছে, দেখায় দর্শন
ভূতলে, সুনীল নভে, সৰ্ব্ব চরাচরে।
স্পর্শ, স্বাদ, সদা তেগ যােগায়, সুমতি।
পদরূপে দুই বাজী তব রাজ-দ্বারে ;
জ্ঞান-দেব মন্ত্রী তৰ---ভবে বৃহস্পতি;
সরস্বতী অবতার রসনা সংসারে !
স্বর্ণস্রোতেরূপে লহু, অবিরল-গতি,
বহি অঙ্গে, রঙ্গে ধনী করে হে তােমারে ।",মাইকেল মধুসূদন দত্ত ,অক্ষরবৃত্ত,https://bn.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%9A%E0%A6%A4%E0%A7%81%E0%A6%B0%E0%A7%8D%E0%A6%A6%E0%A7%8D%E0%A6%A6%E0%A6%B6%E0%A6%AA%E0%A6%A6%E0%A7%80-%E0%A6%95%E0%A6%AC%E0%A6%BF%E0%A6%A4%E0%A6%BE%E0%A6%AC%E0%A6%B2%E0%A6%BF.pdf/%E0%A7%AB%E0%A7%AC,,,
কল্পনা,"লও দাসে সঙ্গে রঙ্গে, হেমাঙ্গি কনে,
বাগদেবীর প্রিয়সখি, এই ভিক্ষা করি ;
হায় গতিহীন আমি দৈব-বিড়ম্বনে,
নিকুঞ্জ-বিহারী পাখী পিঞ্জর-ভিতরি ।
চল যাই মনানন্দে গােকুল-কাননে,
সরস বসন্তে যথা রাধাকান্ত হরি
নাচিছেন, গোপীচয়ে নাচায়ে; সঘনে
পূরি বেণুরবে দেশ! কিম্বা, শুভঙ্করি,
চল লো, আতঙ্কে যথা লঙ্কায় অকালে
পূজেন উমায় রাম, রঘুরাজ-পতি;
কিম্বা সে ভীষণ ক্ষেত্রে, যথা শরজালে
নাশিছেন কুলে পার্থ মহামতি।
কি স্বরগে, কি মরতে, অতল পাতালে,
নাহি স্থল যথা, দেবি, নহে তব গতি।",মাইকেল মধুসূদন দত্ত ,অক্ষরবৃত্ত,https://bn.wikisource.org/wiki/%E0%A6%AA%E0%A6%BE%E0%A6%A4%E0%A6%BE:%E0%A6%9A%E0%A6%A4%E0%A7%81%E0%A6%B0%E0%A7%8D%E0%A6%A6%E0%A7%8D%E0%A6%A6%E0%A6%B6%E0%A6%AA%E0%A6%A6%E0%A7%80-%E0%A6%95%E0%A6%AC%E0%A6%BF%E0%A6%A4%E0%A6%BE%E0%A6%AC%E0%A6%B2%E0%A6%BF.pdf/%E0%A7%AB%E0%A7%AD,,,
রাশি চক্র,"রাজপথে,শোভে যথা, রম্য-উপবনে,
বিরাম-অ্যালয়বৃন্দ ; গড়িলা তেমতি
দ্বাদশ মন্দির বিধি, বিবিধ রতনে,
তব নিত্য পথে শূন্যে, রবি, দিনপতি।
মাস কাল প্রতি গৃহে তোমার বসতি,
গ্রহেন্দ্র ; প্রবেশ তব কখন সুক্ষণে,—
কখন বা প্রতিকুল জীব-কুল প্রতি!
অাসে এ বিরামালয়ে সেবিতে চরণে
গ্রহব্রজ ; প্রজাব্রজ, রাজাসন-তলে
পূজে রাজপদ যথা ; তুমি তেজাকর,
হৈমময় তেজ-পুঞ্জ প্রসাদের ছলে,
প্রদান প্রসন্ন ভাবে সবার উপর।
কাহার মিলনে তুমি হাস কুতূহলে,
কাহার মিলনে বাম,—শুনি পরস্পর।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B0%E0%A6%BE%E0%A6%B6%E0%A6%BF-%E0%A6%9A%E0%A6%95%E0%A7%8D%E0%A6%B0/,,,
সুভদ্রা হরণ,"তোমার হরণ-গীত গাব বঙ্গাসরে
নব তানে, ভেবেছিনু সুভদ্রা সুন্দরি;
কিন্তু ভাগ্যদোষে, শুভে, আশার লহরী
শুখাইল, যথা গ্ৰীষ্মে জলরাশি সরে!
ফলে কি ফুলের কলি যদি প্রেমাদরে
না দেন শিশিরামৃত তারে বিভাবরী?
ঘৃতাহুতি না পাইলে, কুণ্ডের ভিতরে,
ম্রিয়মাণ, অভিমানে তেজঃ পরিহরি,
বৈশ্বানর দুরদৃষ্ট মোর, চন্দ্রাননে,
কিন্তু ( ভবিষ্যৎ কথা কহি ) ভবিষ্যতে
ভাগ্যবানতর কবি, পূজি দ্বৈপায়নে,
ঋষি-কুল-রত্ব দ্বিজ গাবে লো ভারতে
তোমার হরণ-গীত ; তুষি বিজ্ঞ জনে
লভিবে সুযশঃ, সাঙ্গি—এ সঙ্গীত-ব্ৰতে !",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B8%E0%A7%81%E0%A6%AD%E0%A6%A6%E0%A7%8D%E0%A6%B0%E0%A6%BE-%E0%A6%B9%E0%A6%B0%E0%A6%A3/,,,
মধুকর,"শুনি গুন গুন ধ্বনি তোর এ কাননে,
মধুকর,এ পরাণ কাঁদে রে বিষাদে!
ফুল-কুল-বধূ-দলে সাধিস্ যতনে
অনুক্ষণ,মাগি ভিক্ষা অতি মৃদু নাদে,
তুমকী বাজায়ে যথা রাজার তোরণে
ভিখারী,কি হেতু তুই?ক মোরে,কি সাদে
মোমের ভাণ্ডারে মধু রাখিস্ গোপনে,
ইন্দ্র যথা চন্দ্রলোকে,দানব-বিবাদে
সুধামৃত?এ আয়াসে কি সুফল ফলে?
কৃপণের ভাগ্য তোর!কৃপণ যেমতি
অনাহারে,অনিদ্রায়,সঞ্চয়ে বিকলে
বৃথা অর্থ;বিধি-বশে তোর সে দুর্গতি!
গৃহ-চ্যুত করি তোরে,লুটি লয় বলে
পর জন পরে তোর শ্রমের সঙ্গতি!

",মাইকেল মধুসূদন দত্ত ,অক্ষরবৃত্ত,https://banglashikha.com/modhukor/,,,
 নদী তীরে প্রাচীন দ্বাদশ শিব মন্দির,"এ মন্দির-বৃন্দ হেথা কে নির্ম্মিল কবে?
কোন্ জন?কোন্ কালে?জিজ্ঞাসিব কারে?
কহ মোরে কহ তুমি কল কল রবে,
ভুলে যদি,কল্লোলিনি,না থাক লো তারে।
এ দেউল-বর্গ গাঁথি উৎসর্গিল যবে
সে জন,ভাবিল কি সে,মাতি অহঙ্কারে,
থাকিবে এ কীর্ত্তি তার চিরদিন ভবে,
দীপরূপে আলো করি বিস্মৃতি-আঁধারে?
বৃথা ভাব,প্রবাহিণি,দেখ ভাবি মনে।
কি আছে লো চিরস্থায়ী এ ভবমণ্ডলে?
গুঁড়া হয়ে উড়ি যায় কালের ফীড়নে
পাথর;হুতাশে তার কি ধাতু না গলে?—
কোথা সে?কোথা বা নাম?ধন?লো ললনে?
হায়,গত,যথা বিম্ব তব চল জলে!",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%A8%E0%A6%A6%E0%A7%80-%E0%A6%A4%E0%A7%80%E0%A6%B0%E0%A7%87-%E0%A6%AA%E0%A7%8D%E0%A6%B0%E0%A6%BE%E0%A6%9A%E0%A7%80%E0%A6%A8-%E0%A6%A6%E0%A7%8D%E0%A6%AC%E0%A6%BE%E0%A6%A6%E0%A6%B6-%E0%A6%B6/,,,
পরলোক,"আলোক-সাগর-রূপ রবির কিরণে,
ডুবে যথা প্রভাতের তারা সুহাসিনী ;–
ফুটে যথা প্রেমামোদে, আইলে যামিনী,
কুসুম-কুলের কলি কুসুম-যৌবনে ;–
বহি যথা সুপ্রবাহে প্রবাহ-বাহিনী,
লভে নিরবাণ সুখে সিন্ধুর চরণে,—
এই রূপে ইহ লোক—শাস্ত্রে এ কাহিনী—
নিরস্তর সুখরূপ পরম রতনে
পায় পরে পর-লোকে, ধরমের বলে ।
হে ধৰ্ম্ম, কি লোভে তবে তোমারে বিস্মরি,
চলে পাপ-পথে নর, ভুলি পাপ-ছলে ?
সংসার-সাগর-মাঝে তব স্বর্ণতরি
তেয়াগি, কি লোভে ডুবে বাতময় জলে ?
দু দিন বাঁচিতে চাহে, চির দিন মরি ?",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%AA%E0%A6%B0%E0%A6%B2%E0%A7%8B%E0%A6%95/,,,
শ্মশান  ,"বড় ভাল বাসি আমি ভ্রমিতে এ স্থলে,—
তত্ত্ব-ধীক্ষা-দায়ী স্থল জ্ঞানের নয়নে ৷
নীরবে আসীন হেথা দেখি ভস্মাসনে
মৃত্যু—তেজোহীন আঁখি,হাড়-মালা গলে,
বিকট অধরে হাসি,যেন ঠাট-ছলে!
অর্থের গৌরব বৃথা হেথা—এ সদনে—
রূপের প্রফুল্ল ফুল শুষ্ক হুতাশনে,
বিদ্যা,বুদ্ধি,বল,মান,বিফল সকলে।
কি সুন্দর অট্টালিকা,কি কুটীর-বাসী,
কি রাজা,কি প্রজা,হেথা উভয়ের গতি।
জীবনের স্রোতঃ পড়ে এ সাগরে আসি।
গহন কাননে বায়ু উড়ায় যেমতি
পত্র-পুঞ্জে,আয়ু-কুঞ্জে,কাল,জীব-রাশি
উড়ায়ে,এ নদ-পাড়ে তাড়ায় তেমতি।",মাইকেল মধুসূদন দত্ত ,অক্ষরবৃত্ত,https://banglashikha.com/shosan/,,,
গান আরম্ভ ,"ডাকি তোরে, আয়রে হেথায়,
সাধের কবিতা তুই আয়!
চারি দিকে খেলিতেছে মেঘ,
বায়ু আসি করিছে চুম্বন,
সীমা-হারা নভস্থল, দুই বাহু পসারিয়া
ভাই বোলে, সখা বোলে,
বুকেতে করিছে আলিঙ্গন।
অনন্ত এ আকাশের কোলে
টলমল মেঘের মাঝার,
এই খানে বাঁধিয়াছি ঘর
তোর তরে, কবিতা আমার।
আহা এ কি নিভৃত নিলয়,
আহা এ কি শান্তি নিকেতন!



অতি দূরে ছায়া-রেখা সম
পৃথিবীর শ্যামল কানন।
হেথা আমি আসিব যখনি
তোরে আমি ডাকিব রমণী।
মেঘেতে মেঘেতে মিলে মিলে
হেলে দুলে বাতাসে বাতাসে,
হাসি হাসি মুখখানি করি
নামিয়া আসিবি মোর পাশে।
বাতাসে উড়িবে তোর বাস,
ছড়ায়ে পড়িবে কেশপাশ,
ঈষৎ মেলিয়া আঁখি পাতা
মৃদু হাসি পড়িবে ফুটিয়া,
হৃদয়ের মৃতুল কিরণ
অধরেতে পড়িবে লুটিয়া।
একখানি জোছনার মত
বাতাসের পথ ছুঁয়ে ছুঁয়ে,
হিল্লোল-আকুল কমলিনী
বাতাসে পড়িবি নুয়ে নুয়ে।
পৃথিবী হইতে অতি দূরে
এই হেথা মেঘময় পুরে,



গলাটি জড়ায়ে ধরি মোর
ব’সে র’বি কোলের উপর।
এলোথেলো কেশপাশ লোয়ে
বসে বসে খেলিব হেথায়,
উষার অলক দুলাইয়া
সমীরণ যেমন খেলায়!
চুমিয়া চুমিয়া ফুটাইব
আধফুটো হাসির কুসুম,
মুখ লোয়ে বুকের মাঝারে
গান গেয়ে পাড়াইব ঘুম!
কৌতুকে করিয়া কোলাকুলি
আসিবে মেঘের শিশুগুলি,
ঘিরিয়া দাঁড়াবে তারা সবে
অবাক্‌ হইয়া চেয়ে রবে!
তাই তোরে ডাকিতেছি আমি
কবিতা রে, আয় এক বার,
নিরিবিলি দুটিতে মিলিয়া
র’ব’হেথা, বধুটি আমার!

মেঘ হোতে নেমে ধীরে ধীরে

আয়লো কবিতা মোর বামে।
চম্পক অঙ্গুলি দুটি দিয়ে
মেঘরাশি ধীরে সরাইয়ে,
উষাটী যেমন ক’রে নামে।
বায়ু হোতে আয়লো কবিতা,
আসিয়া বসিবি মোর পাশে,
কে জানে বনের কোথা হোতে
ভেসে ভেসে সমীরণ স্রোতে
সৌরভ যেমন কোরে আসে!
হৃদয়ের অন্তঃপুর হোতে
বধু মোর, ধীরে ধীরে আয়।
ভীরু প্রেম যেমন করিয়া
ধীরে উঠে হৃদয় ধরিয়া,
বঁধুর পায়ের কাছে গিয়ে
অমনি মুরছি পড়ে যায়!
পরের হৃদয় হোতে উঠে
আয় তুই কবিতা আমার,
গিরির আঁধার গুহা হোতে
মৃদু মৃদু অতি ক্ষীণ স্রোতে
যেমন করিয়া উথলায়



ছোট এক নির্ঝরের ধার।
তেমনি করিয়া তুই আয়,
আয় তুই কবিতা আমার!

চকিতে করিয়া ছিন্ন ঘন ঘোর মেঘরাশি,
বিদ্যুৎ যেমন নেমে আসে,
হে কবিতা, তেমন করিয়া
এসো না এসে না মোর পাশে!
দূর দূরান্তর হোতে প্রচণ্ড নিশ্বাস ফেলি
ঝটিকা যেমন ছুটে আসে,
দশ দিশি থরহরি ত্রাসে!
আত্মঘাতী পাগলের মত
এলোথেলো মেঘ শত শত
শত শত বিদ্যুতের ছুরি
বার বার হানিতেছে বুকে,
যন্ত্রণায় আর্ত্তনাদ করি,
ছুটিতেছে ঝটিকার মুখে!
এমন ঝটিকা রূপ ধরি,
এলোমেলো উন্মাদিনী বেশে,
এসো না, কবিতা, কভু তুমি

এ আমার বিজন প্রদেশে!
ছিঁড়ে ফেলি লোহার শৃঙ্খল,
ভেঙ্গে ফেলি হৃদি কারাগার,
আঁখি ফেটে অনল নিকলে,
ধ’রে অতি ভীষণ আকার,
পলক না ফেলিতে ফেলিতে
যেমন ছুটিয়া ক্রোধ আসে,
হৃদয়ের অন্তঃপুর হোতে
তেমন এসো না মোর পাশে!
যা’ কিছু সম্মুখে পায়, গলাইয়া জ্বলাইয়া
আগ্নেয়-গিরির প্রাণ হোতে
উঠে যথা অগ্নির নির্ঝর,
কবিতা, আগ্নেয় মুর্ত্তি ধরি
পরের হৃদয় ভেদ করি,
এসো না এ হৃদয়ের পর!
এসে তুমি উষার মতন
এসে তুমি সৌরভের প্রায়,
প্রেম উঠে যেমন করিয়া
নির্ঝর যেমন উথলায়!

অথবা শিথিল কলেবরে
এস তুমি, বস’ মোর পাশে;
শোয়াইয়া তুষার শয়নে,
চুমি চুমি মুদিত নয়নে,
মরণ যেমন করে আসে,
শিশির যেমন করে ঝরে;
পশ্চিমের আঁধার সাগরে
তারাটি যেমন কোরে যায়;
অতি ধীরে মৃদু হেসে, সীঁদুর সীমন্ত দেশে
দিবা সে যেমন করে আসে
মরিবারে স্বামীর চিতায়,
পশ্চিমের জ্বলন্ত শিখায়।
পরবাসী ক্ষীণ আয়ু, একটি মুমুর্ষু বায়ু,
স্বদেশ কানন পানে ধায়
শ্রান্ত পদ উঠিতে না চায়;
যেমনি কাননে পশে, ফুল-বধূটির পাশে,
শেষ কথা বলিতে বলিতে
তখনি অমনি মরে যায়।
তেমনি, তেমনি করে এস,
কবিতা রে, বধূটি আমার,

ম্লান মুখে করুণা বসিয়া,
চোখে ধীরে ঝরে অশ্রু ধার।
দুটি শুধু পড়িবে নিশ্বাস,
দুটি শুধু বাহিরিবে বাণী,
বাহু দুটি হৃদয়ে জড়ায়ে
মরমে রাখিবি মুখখানি!",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%97%E0%A6%BE%E0%A6%A8_%E0%A6%86%E0%A6%B0%E0%A6%AE%E0%A7%8D%E0%A6%AD,,,
সন্ধ্যা ,"ব্যথা বড় বাজিয়াছে প্রাণে,

সন্ধ্যা তুই ধীরে ধীরে আয়!

কাছে আয়—আরো কাছে আয়—

সঙ্গীহারা হৃদয় আমার

তোর বুকে লুকাইতে চায়।

আমার ব্যথার তুই ব্যথী,

তুই মোর এক মাত্র সাথী,

সন্ধ্যা তুই আমার আলয়,

তোরে আমি বড় ভাল বাসি—

সারাদিন ঘুরে ঘুরে ঘুরে

তোর কোলে ঘুমাইতে আসি,

তোর কাছে ফেলিরে নিশ্বাস,

তোর কাছে কহি মনোকথা,

তোর কাছে করি প্রসারিত

প্রাণের নিভৃত নীরবতা।

তোর গান শুনিতে শুনিতে

তোর তারা গুণিতে গুণিতে,

নয়ন মুদিয়া আসে মোর,

হৃদয় হইয়া আসে ভোর—

স্বপন গোধুলীময় প্রাণ

হারায় প্রাণের মাঝে তোর।

একটি কথাও নাই মুখে,

চেয়ে শুধু রোস্‌ মুখ পানে

অনিমেষ আনত নয়ানে।

ধীরে শুধু ফেলিস নিশ্বাস,

ধীরে শুধু কানে কানে গাস্‌

ঘুম পাড়াবার মৃদু গান,

কোমল কমল কর দিয়ে

ঢেকে শুধু দিস্‌ দুনয়ান,

ভুলে যাই সকল যাতনা

জুড়াইয়া আসে মোর প্রাণ!

তাই তোরে ডাকি একবার,

সঙ্গীহারা হৃদয় আমার

তোর বুকে লুকাইয়া মাথা

তোর কোলে ঘুমাইতে চায়,

সন্ধ্যা তুই ধীরে ধীরে আয়।

আঁধার আঁচল দিয়ে তোর

আমার দুখেরে ঢেকে রাখ্‌,

বল্‌ তারে ঘুমাইতে বল্‌

কপালেতে হাতখানি রাখ্‌,

জগতেরে ক'রে দে আড়াল,

কোলাহল করিয়া দে দূর—

দুখেরে কোলেতে করে নিয়ে

র'চে দে নিভৃত অন্তঃপুর।

তা হলে সে কাঁদিবে বসিয়া,

কল্পনার খেলেনা গড়িবে,

খেলিয়া আপন মনে, কাঁদিয়া কাঁদিয়া, শেষে

আপনি সে ঘুমায়ে পড়িবে।



আয় সন্ধ্যা ধীরে ধীরে আয়,

হাতে লয়ে স্বপনের ডালা,

গুন্‌ গুন্‌ মন্ত্র পড়ি পড়ি

গাঁথিয়া দে স্বপনের মালা,

জড়ায়ে দে আমার মাথায়,

স্নেহ-হস্ত বুলায়ে দে গায়!

স্রোতস্বিনী ঘুম ঘোরে, গাবে কুলু কুলু কোরে

ঘুমেতে জড়িত আধ' গান,

ঝিল্লিরা ধরিবে একতান,

দিন-শ্রমে শ্রান্ত বায়ু গৃহ মুখে যেতে যেতে

গান গাবে অতি মৃদু স্বরে,

পদ শব্দ শুনি তার তন্দ্রা ভাঙ্গি লতা পাতা

ভর্ৎসনা করিবে মর মরে।

ভাঙ্গা ভাঙ্গা গান গুলি মিলিয়া হৃদয় মাঝে

মিশে যাবে স্বপনের সাথে,

নানাবিধ রূপ ধরি ভ্রমিয়া বেড়াবে তারা

হৃদয়ের গুহাতে গুহাতে!



আয় সন্ধ্যা ধীরে ধীরে আয়,

আন্‌ তোর স্বর্ণ মেঘ জাল,

পশ্চিমের সুবর্ণ প্রাঙ্গণে

খেলিবি মেঘের ইন্দ্রজাল!

ওই তোর ভাঙ্গা মেঘ গুলি,

হৃদয়ের খেলেনা আমার,

ওই গুলি কোলে কোরে নিয়ে

সাধ যায় খেলি অনিবার।

ওই তোর জলদের পর,

বাঁধি আমি কত শত ঘর!

সাধ যায় হোথায় লুটাই,

অস্তগামী রবির মতন,

লুটায়ে লুটায়ে পড়ি শেষে

সাগরের ওই প্রান্ত দেশে

তরল কনক নিকেতন!

ছোট ছোট ওই তারা গুলি,

ডাকে মোরে আঁখি-পাতা খুলি।

স্নেহময় আঁখি গুলি যেন

আছে শুধু মোর পথ চেয়ে,

সন্ধ্যার আঁধারে বসি বসি

কহে যেন গান গেয়ে গেয়ে,

""কবে তুমি আসিবে হেথায়?

অন্ধকার নিভৃত-নিলয়ে,

জগতের অতি প্রান্ত দেশে

প্রদীপটি রেখেছি জ্বালায়ে!

বিজনেতে রয়েছি বসিয়া

কবে তুমি আসিবে হেথায়!”

সন্ধ্যা হলে মোর মুখ চেয়ে

তারা গুলি এই গান গায়!

আয় সন্ধ্যা ধীরে ধীরে আয়

জগতের নয়ন ঢেকে দে—

আঁধার আঁচল পেতে দিয়ে

কোলেতে মাথাটি রেখে দে!",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE,,,
তারকার আত্মকাহিনী ,"তারকার আত্মহত্যা।

জ্যোতির্ম্ময় তীর হ'তে আঁধার সাগরে

ঝাঁপায়ে পড়িল এক তারা,

একেবারে উন্মাদের পারা!

চৌদিকে অসংখ্য তারা রহিল চাহিয়া

অবাক্ হইয়া—

এই যে জ্যোতির বিন্দু আছিল তাদের মাঝে

মুহূর্ত্তে সে গেল মিশাইয়া!

যে সমুদ্র-তলে

মনোদুঃখে আত্মঘাতী,

চির-নির্ব্বাপিত ভাতি—

শত মৃত তারকার

মৃত-দেহ রয়েছে শয়ান,

সেথায় সে করেছে প্রয়ান!



কেন গো কি হয়েছিল তার?

একবার শুধালে না কেহ?

কি লাগি সে তেয়াগিল দেহ?



যদি কেহ শুধাইত

আমি জানি কি যে সে কহিত!

যত দিন বেঁচে ছিল

আমি জানি কি তারে দহিত!

সে কেবল হাসির যন্ত্রণা,

আর কিছু না!

মনে তার ছিলনাক' সুখ

মুখে তারে হাসিতে হইত!

প্রতি সন্ধ্যা বেলা

একেলা একেলা—

হাসির রাজ্যের মাঝে একটি বিষাদ শুধু

ম্লান-মনে হাসি-মুখে কেবলি ভ্রমিত!

জ্বলন্ত অঙ্গার-খণ্ড, ঢাকিতে আঁধার হৃদি

অনিবার হাসিতেই রহে,

যত হাসে ততই সে দহে!

তেমনি—তেমনি তারে হাসির অনল

দারুণ উজ্জ্বল—

দহিত—দহিত তারে—দহিত কেবল!

যে গান গাহিতে হ’ত

সে গান তাহার গান নয়,

যে কথা কহিতে হ'ত,

সে কথা তাহার কথা নয়!

জ্যোতির্ম্ময় তারা-পূর্ণ বিজন তেয়াগি,

তাই আজ ছুটেছে সে নিতান্ত মনের ক্লেশে

আঁধারের তারাহীন বিজনের লাগি!

তবে গো তোমরা কেন সহস্র সহস্র তারা

উপহাস করি তারে হাসিছ আমন ধারা?

কহিতেছ—“আমাদের কি হয়েছে ক্ষতি?

যেমন আছিল আগে তেমনি র'য়েছে জ্যোতি!”

হেন কথা বলিও না আর!

সে কি কভু ভেবেছিল মনে—

(এত গর্ব্ব আছিল কি তার?)

আপনারে নিভাইয়া তোমাদের করিবে আঁধার?

নিজের প্রাণের জ্বালা

আঁধারে সে ডুবাতে গিয়াছে।

নিজের মুখের জ্যোতি

আঁধারে সে নিভাতে গিয়েছে!

হৃদয় তাহার

চাহে না হইতে জ্যোতি,

চাহে শুধু হইতে আঁধার!

যেথায় সে ছিল, সেথা রাখে নাই চিহ্ণ লেশ,

থাকে নাই ভস্ম-অবশেষ!

ওই কাব্য-গ্রন্থ হ'তে নিজের অক্ষর

মুছিয়া ফেলেছে একেবারে,

উপহাস করিও না তারে!



গেল, গেল, ডুবে গেল, তারা এক ডুবে গেল,

আঁধার সাগরে—

গভীর নিশীথে,

অতল আকাশে!

হৃদয়, হৃদয় মোর, সাধ কিরে যায় তোর

ঘুমাইতে ওই মৃত তারাটির পাশে?

ওই আঁধার সাগরে!

এই গভীর নিশীথে!

ওই অতল আকাশে!

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%A4%E0%A6%BE%E0%A6%B0%E0%A6%95%E0%A6%BE%E0%A6%B0_%E0%A6%86%E0%A6%A4%E0%A7%8D%E0%A6%AE%E0%A6%B9%E0%A6%A4%E0%A7%8D%E0%A6%AF%E0%A6%BE,,,
আশার নৈরাশ্য,"আশার নৈরাশ্য।

ওরে আশা, কেন তোর হেন দীন বেশ?

নিরাশারি মত যেন বিষন্ন বদন কেন?

যেন অতি সঙ্গোপনে,

যেন অতি সন্তর্পণে

অতি ভয়ে ভয়ে প্রাণে করিস্ প্রবেশ।

ফিরিবি কি প্রবেশিবি ভাবিয়া না পাস্,

কেন, আশা, কেন, তোর কিসের তরাস!

বহুদিন আসিস্ নি প্রাণের ভিতর,

তাই কি সঙ্কোচ এত তোর?



আজ আসিয়াছ দিতে যে সুখ-আশ্বাস,

নিজে তাহা কর না বিশ্বাস!

তাই মুখ ম্লান অতি, তাই হেন মৃদু-গতি,

তাই উঠিতেছে ধীরে দুখের নিশ্বাস!

﻿

বসিয়া মরম-স্থলে কহিছ চখের জলে—

“বুঝি, হেন দিন রহিবে না!

আজ যাবে, কাল আসিবেক,

দুঃখ যাবে ঘুচিবে যাতনা!”

কেন, আশা, মোরে কেন হেন প্রতারণা?

দুঃখ ক্লেশে আমি কি ডরাই?

আমি কি তাদের চিনি নাই?

তারা সবে আমারি কি নয়?

তবে, আশা, কেন এত ভয়?

তবে কেন বসি মোর পাশ

মোরে, আশা, দিতেছ আশ্বাস?



বল, আশা, বসি মোর চিতে,

“আরো দুঃখ হইবে বহিতে,

হৃদয়ের যে প্রদেশ হয়েছিল ভস্ম-শেষ

আর যারে হ’ত না সহিতে,

আবার নূতন প্রাণ পেয়ে

সেও পুন থাকিবে দহিতে!”

আরো কি সহিতে আছে একে একে মোর কাছে

খুলে বল, করিও না ভয়!

দুঃখ জ্বালা আমারি কি নয়?

তবে কেন হেন ম্লান মুখ?

তবে কেন হেন দীন বেশ?

তবে কেন এত ভয়ে ভয়ে

এ হৃদয়ে করিস্ প্রবেশ?



বলিতে কি আসিয়াছ, ফুরায়ে এসেছে

এ জীবন মোর?

জীবনের দীর্ঘ রাত্রি হইতেছে ভোর?

তবে এস, এস আশা,

তবে হাস, হাস আশা,

তবে কেন হেন ম্লান মুখ?

নিরাশার মত দীন বেশ?

তবে কেন এত ভয়ে ভয়ে

এ হৃদয়ে করিস্ প্রবেশ?

সব গেছে কাঁদিতে কাঁদিতে,

বাকি যাহা আছে আর, শুধু, শুধু, অশ্রুধার,

যাবে তাহা হাসিতে হাসিতে।

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%86%E0%A6%B6%E0%A6%BE%E0%A6%B0_%E0%A6%A8%E0%A7%88%E0%A6%B0%E0%A6%BE%E0%A6%B6%E0%A7%8D%E0%A6%AF,,,
পরিত্যক্ত ,"চলে গেল! আর কিছু নাই কহিবার!

চলে গেল! আর কিছু নাই গাহিবার!

শুধু গাহিতেছে আর শুধু কাঁদিতেছে

দীন হীন হৃদয় আমার,

শুধু বলিতেছে

“চলে গেল

সকলেই চলে গেল গো!”

বুক শুধু ভেঙ্গে গেল

দ’লে গেল গো!

সকলি চলিয়া গেলে

শীত কেঁদে কেঁদে বলে—

“ফুল গেল, পাখী গেল,

আমি শুধু রহিলাম, সবি গেল গো।”

দিবস ফুরালে রাতি স্তব্ধ হয়ে রহে,

শুধু কেঁদে কহে—

“দিন গেল, আলো গেল—রবি গেল গো,

কেবল একেলা আমি—সবি গেল গো।”

উত্তর বায়ুর সম

প্রাণের বিজনে মম

কে যেন কাঁদিছে শুধু

“চলে গেল” “চলে গেল”

“সকলেই চলে গেল গো!”



উৎসব ফুরায়ে গেলে ছিন্ন শুষ্ক মালা

পড়ে থাকে হেথায় হোথায়—

তৈলহীন শিখাহীন ভগ্ন দীপগুলি

ধূলায় লুটায়—

একবার ফিরে কেহ দেখেনাক ভুলি

সবে চলে যায়!



পুরানো মলিন ছিন্ন বসনের মত

মোরে ফেলে গেল,

কাতর নয়নে চেয়ে রহিলাম কত

সাথে না লইল।

তাই প্রাণ গাহে শুধু—

কাঁদে শুধু—কহে শুধু—

“মোরে ফেলে গেল—

সকলেই মোরে ফেলে গেল

সকলেই চ’লে গেল গো!”



একবার ফিরে তারা চেয়েছিল কি?

বুঝি চেয়ে ছিল।

একবার ভুলে তারা কেঁদেছিল কি?

বুঝি কেঁদেছিল।

বুঝি ভেবে ছিল—

“লয়ে যাই—

নিতান্ত কি একেলা কাঁদিবে?

না-না কি হইবে লয়ে?

কি কাজে লাগিবে?”

তাই বুঝি ভেবেছিল!

তাই চেয়েছিল।



তার পরে? তার পরে!

তার পরে বুঝি হেসেছিল!

হসিত কপোলে তারি

এক ফোঁটা অশ্রু বারি

মুহূর্ত্তেই শুকাইয়া গেল!

তার পরে? তার পরে!

চলে গেল!

হাসিল, গাহিল,

কহিল’ চাহিল,

হাসিতে হাসিতে গাহিতে গাহিতে

চলে গেল!

তার পরে? তার পরে!

ফুল গেল, পাখী গেল, আলো গেল, রবি গেল-

সবি গেল—সবি গেল গো—

হৃদয় নিঃশ্বাস ছাড়ি কাঁদিয়া কহিল—

“সকলেই চলে গেল গো!”

“আমারেই ফেলে গেল গো!

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%AA%E0%A6%B0%E0%A6%BF%E0%A6%A4%E0%A7%8D%E0%A6%AF%E0%A6%95%E0%A7%8D%E0%A6%A4,,,
সুখের বিলাপ ,"সুখের বিলাপ।

অবশ নয়ন নিমীলিয়া,

সুখ কহে নিশ্বাস ফেলিয়া—

“নিতান্ত একেলা আমি,

কেহ—কেহ—কেহ নাই হেথা,

কেহ—কেহ—কেহ নাই মোর!

এমন জোছনা সুমধুর,

বাঁশরী বাজিছে দূর–দূর,

যামিনীর হসিত নয়নে

লেগেছে মৃদুল ঘুম-ঘোর।

নদীতে উঠেছে মৃদু ঢেউ;

গাছেতে নড়িছে মৃদু পাতা;

লতায় ফুটিয়া ফুল দুটি

পাতায় লুকায় তার মাথা;

মলয় সুদূর বন ভূমে

কাঁপায়ে গাছের ছায়া গুলি,

লাজুক ফুলের মুখ হতে

ঘোমটা দিতেছে খুলি খুলি!

এমন মধুর রজনীতে

একেলা রয়েছি বসিয়া,

যামিনীর হৃদয় হইতে

জোছনা পড়িছে খসিয়া!

হৃদয়ে একেলা শুয়ে শুয়ে

সুখ শুধু এই গান গায়—

“নিতান্ত একেলা আমি যে,

কেহ—কেহ—কেহ নাই হায়!”

আমি তারে শুধাইনু গিয়া—

“কেন, সুখ, কার কর আশা?”

সুখ শুধু কাঁদিয়া কহিল—

“ভালবাসা—ভালবাসা গো!

সকলি—সকলি হেথা আছে,

কুসুম ফুটেছে গাছে গাছে,

আকাশে তারকা রাশি রাশি,

জোছনা ঘুমায় হাসি হাসি,

সকলি—সকলি হেথা আছে,

সেই শুধু—সেই শুধু নাই,

ভালবাসা নাই শুধু কাছে!

নিতান্তই একেলা ফেলিয়া

ভালবাসা, গেলি কি চলিয়া?

আবার কি দেখা হবে রে?

আর কি রে ফিরিয়া আসিবি?

আর কি রে হৃদয়ে বসিবি?

উভয়ে উভের মুখ চেয়ে

আবার কাঁদিব কবে রে?

অভিমান ক’রে মোর পরে

দুখেরে কি করিলি বরণ?

তারি বুকে মাথা রেখে করিলি শয়ন?

তারি গলে দিলি মালা?

তারি হাতে দিলি হাত?

সতত ছায়ার মত

রহিলি কি তারি সাথ?

তাই আমি কুসুম-কাননে

নিতান্ত একেলা বসি রে,

জোছনা হাসিয়া কাঁদিতেছে

সুখের নিশির শিশিরে!



অবশ নয়ন নিমীলিয়া

সুখ কহে নিশ্বাস ফেলিয়া—

""এই তটিনীর ধারে, এই শুভ্র জোছনায়,

এই কুসুমিত বনে, এই বসন্তের বায়,

কেহ মোর নাই একেবারে,

তাই সাধ গেছে কাঁদিবারে।

আজি এ গভীর রজনীতে—

জোছনা মগন নীরবতা,

সুদূর বাঁশির মৃদু স্বর,

মলয়ের কানে কানে কথা,

সহসা জাগায়ে দিল মোরে,

চমকি চাহিনু ঘুম-ঘোরে,

ভালবাসা সে আমার নাই,

চারি দিকে শূন্য এই ঠাঁই;

ঘুমায়ে ছিলাম, ভাল ছিনু,

জাগিয়া একি এ নিরখিনু!

দেখিনু, নিতান্ত একা আমি,

কেহ মোর নাই একেবারে!

তাই সাধ গেছে কাঁদিবারে।

তাই সাধ যায় মনে মনে—

মিশাব এ যামিনীর সনে,

কিছুই রবে না আর প্রাতে,

শিশির রহিবে পাতে পাতে।

সাধ যায় মেঘটির মত,

কাঁদিয়া মরিয়া গিয়া আজি

অশ্রুজলে হই পরিণত?”

সুখ বলে—“এ জন্ম ঘুচায়ে

সাধ যায় হইতে বিষাদ।”

“কেন সুখ, কেন হেন সাধ?”

“নিতান্ত একা যে আমি গো—

কেহ যে—কেহ যে—নাই মোর।”

“সুখ কারে চায় প্রাণ তোর?

সুখ, কার করিস্ রে আশা?”

সুখ শুধু কেঁদে কেঁদে বলে

“ভালবাসা—ভালবাসা গো!”",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B8%E0%A7%81%E0%A6%96%E0%A7%87%E0%A6%B0_%E0%A6%AC%E0%A6%BF%E0%A6%B2%E0%A6%BE%E0%A6%AA,,,
হৃদয়ের গীতধ্বনি ,"শীত নাই, গ্রীষ্ম নাই, বসন্ত, শরত নাই,

দিন নাই, রাত্রি নাই—

অবিরাম, অনিবার—

ওকি সুরে গান গাস্ হৃদয় আমার?

বিরলে বিজন বনে—বসিয়া আপন মনে

ভূমি পানে চেয়ে চেয়ে, এক্‌-ই গান গেয়ে গেয়ে—

এক্‌-ই গান গেয়ে গেয়ে

দিন যায়, রাত যায়,

শীত যায়, গ্রীষ্ম যায়,

তবু গান ফুরায় না আর!

মাথায় পড়িছে পাতা, পড়িছে শুকান' ফুল।



পড়িছে শিশির কণা, পড়িছে রবির কর-

পড়িছে বরষা জল, ঝরঝর ঝরঝর—

কেবলি মাথার পরে, করিতেছে সমস্বরে

বাতাসে শুকান’ পাতা, মরমর মরমর;

বসিয়া বসিয়া সেথা, বিশীর্ণ মলিন প্রাণ

গাহিতেছে এক্-ই গান, এক্-ই গান, এক্-ই গান।



পারিনে শুনিতে আর, এক্-ই গান, এক্-ই গান।

কখন থামিবি তুই, বল্ মোরে -বল্ প্রাণ!

একেলা ঘুমায়ে আছি-

সহসা স্বপন টুটি,

সহসা জাগিয়া উঠি,

সহসা শুনিতে পাই-

হৃদয়ের এক ধারে -

সেই স্বর ফুটিতেছে –

সেই গান উঠিতেছে-

কেহ শুনিছেনা যবে

চারিদিকে স্তব্ধ সবে

সেই স্বর, সেই গান—অবিরাম অবিশ্রাম

অচেতন আঁধারের শিরে শিরে চেতনা সঞ্চারে।



দিবসে মগন কাজে, চারিদিকে দলবল।

চারিদিকে কোলাহল।

সহসা পাতিলে কান, শুনিতে পাই সে গান;

নানা শব্দ ময় সেই জন-কোলাহল

তাহারি প্রাণের মাঝে, এক মাত্র শব্দ বাজে,

এক সুর, এক ধ্বনি, অবিরল—অবিরল—

যেন সে কোলাহলের হৃদয়-স্পন্দন-ধ্বনি-

সমস্ত ভূলিয়া যাই, ব'সে ব'সে তাই গণি!



ঘুমাই বা জেগে থাকি, মনের দ্বারের কাছে

কে যেন বিষণ্ন প্রাণী দিনরাত বসে আছে-

চির দিন করিতেছে বাস,

তারি শুনিতেছি যেন নিশ্বাস প্রশ্বাস।

এ প্রাণের ভাঙ্গা-ভিতে স্তব্ধ দ্বিপ্রহরে,

ঘুঘু এক বসে বসে গায় এক স্বরে,

কে জানে কেন সে গান গায়!

গলি সে কাতর স্বরে

স্তব্ধতা কাঁদিয়া মরে,

প্রতিধ্বনি করে হায় হায়।



পারিনে শুনিতে আর, এক্-ই গান, এক্-ই গান



কখন্ থামিবি তুই—বল্ মােরে—বল্ প্রাণ।

হরষের গান আমি গাহিবারে চাহি যত,

তাের এ বিষন্ন সুর শ্রবণেতে পশে তত-

যে সুরে আরম্ভ করি শেষ নাহি হয় তায়

তােমারি সুরের সাথে অলক্ষ্যে মিলিয়া যায়!



হৃদয়রে! আর কিছু শিখিলিনে তুই,

শুধু ওই গান!

প্রকৃতির শত শত রাগিণীর মাঝে

শুধু ওই তান!



কি গাহিবে আর!

এক আশা, এক সুখ—এক ছিল যার

সেই এক হারায়েছে তার-

কি গাহিবে আর!

এক গান গেয়ে শুধু সমস্ত জগতে ফেরে

“যে এক গিয়েছে মাের তাই ফিরাইয়া দেরে!

আর কিছু চাহিনেরে!”

ভ্রমিতেছে শুধাইয়া সারা জগতের কাছে-

“যে এক আছিল মাের—সে মাের কোথায় আছে।”

বিধাতার কাছে শুধু এক ভিক্ষা মাগিতেছে-



দিন নাই, রাত্রি নাই, এক ভিক্ষা মাগিতেছে-

“দাও গাে ফিরায়ে মােরে, যে এক হারায়ে গেছে!”

তাই এক গান গাহে একেলা বসিয়া

অবিরাম—অনিবার-

কি গাহিবে আর!



তাের গান শুনিবে না কেহ!

নাই বা শুনিল!

তাের গানে কাঁদিবেনা কেহ!

নাই বা কাঁদিল!



তবে থাম্‌-থাম্ ওরে প্রাণ,

পারিনে শুনিতে আর-এক্-ই গান-এক্-ই গান",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B9%E0%A7%83%E0%A6%A6%E0%A6%AF%E0%A6%BC%E0%A7%87%E0%A6%B0_%E0%A6%97%E0%A7%80%E0%A6%A4%E0%A6%BF%E0%A6%A7%E0%A7%8D%E0%A6%AC%E0%A6%A8%E0%A6%BF,,,
দুঃখ আবাহন,"দুঃখ আবাহন।

আয় দুঃখ, আয় তুই,

তাের তরে পেতেছি আসন!

হৃদয়ের প্রতি শিরা টানি টানি উপাড়িয়া

বিচ্ছিন্ন শিরার মুখে তৃষিত অধর দিয়া

বিন্দু বিন্দু রক্ত তুই করিস্ শোষন;



জননীর স্নেহে তােরে করিব পােষণ!

হৃদয়ে আয়রে তুই হৃদয়ের ধন!



যখনি হইবি শ্রান্ত বুকেতে রাখিস্ মাথা!

সে বিছানা সুকোমল শিরায় শিরায় গাঁথা!

সুখেতে ঘুমাস্ তুই

হৃদয়ের নীড়ে;

অতি গুরুভার তুই-

দুয়েকটি শিরা তাহে যাবে বুঝি ছিঁড়ে,

যাক্ ছিঁড়ে!

জননীর স্নেহে তােরে করিব বহন,

দুর্ব্বল বুকের পরে করিব ধারণ,

একেলা বসিয়া ঘরে  অবিরল এক স্বরে

গাব তাের কানে কানে ঘুম পাড়াবার গান!

মুদিয়া আসিবে তাের শ্রান্ত দুনয়ান!

প্রাণের ভিতর হতে উঠিয়া নিশ্বাস

শ্রান্ত কপালেতে তাের করিবে বাতাস,

তুই সুখেতে ঘুমাস্!



আয় দুঃখ আয় তুই!

ব্যাকুল এ হিয়া!



দুই হাতে মুখ চাপি

হৃদয়ের ভূমি পরে

পড়্ আছাড়িয়া।

সমস্ত হৃদয় ব্যাপি

একবার উচ্চস্বরে

অনাথ শিশুর মত ওঠরে কাঁদিয়া!

প্রাণের মর্ম্মের কাছে

একটি যে ভাঙ্গা বাদ্য আছে,

দুই হাতে তুলে নেরে

সবলে বাজায়ে দেরে,

নিতান্ত উন্মাদ সম

ঝন্ ঝন্‌ ঝন্‌ ঝন্!

ভাঙ্গেত ভাঙ্গিবে বাদ্য,

ছেঁড়েত ছিঁড়িবে তন্ত্রী,

নেরে তবে তুলে নেরে,

সবলে বাজায়ে দেরে,

নিতান্ত উন্মাদ সম

ঝন্ ঝন্‌ ঝন্ ঝন্!

দারুণ আহত হয়ে দারুণ শব্দের ঘায়

যত আছে প্রতিধ্বনি


বিষম প্রমাদ গণি

একেবারে সমস্বরে

কাঁদিয়া উঠিবে যন্ত্রণায়,

দুঃখ, তুই, আয় তুই আয়!



নিতান্ত একেলা এ হৃদয়!

কেহ নাই যারে ডেকে দুটি কথা কয়!

আর কিছু নয়,

কাছে আয় একবার,  তুলে ধর্ মুখ তার,

মুখে তার আঁখি দুটি রাখ!

এক দৃষ্টে চেয়ে শুধু থাক্!

আর কিছু নয়-

নিরালয় এ হৃদয়

শুধু এক সহচর চায়!

তুই দুঃখ, তুই কাছে আয়!

কহিতে না চাস্ যদি

ব'সে থাক্‌ নিরবধি

হৃদয়ের পাশে দিন রাতি,

যখনি খেলাতে চাস্,  হৃদয়ের কাছে যাস্

হৃদয় আমার চায় খেলাবার সাথী।-



যখনি খেলাতে চাস  প্রাণের প্রান্তরে যাস,

সেথায় ভস্মের স্তূপ আছে;

মিলি তােরা দুই ভাই,  ফুঁ দিয়ে উড়াস্ ছাই,

সতত থাকিস্ কাছে কাছে।

সহসা দেখিতে যদি পাস্

দগ্ধ-শেষ অস্থি রাশ রাশ,

তাই দিয়ে খেলেনা গড়িস্,

তাই নিয়ে হাসিস্ কাঁদিস্!

প্রাণের যেথায়

অলক্ষ্যেতে শােণিতের ফল্গু ব'হে যায়,

যাস্‌রে সেথায়,

খুঁড়িস্‌ বালুকা-রাশি অস্থি খণ্ড দিয়া

শােণিত উঠিবে উথলিয়া!

লয়ে সে শােণিত ধারা মিশায়ে ভস্মের স্তূপে

গড়িস ভস্মের ঘর,

গড়িস ভস্মের নর,

গড়িস্‌ খেলানা নানারূপে!

তাই নিয়ে ভাঙ্গিস গড়িস,

তাই নিয়ে খেলানা করিস,

অস্থি, আর ভস্ম, আর  হৃদয় শােণিত ধার,



তাই নিয়ে খেলানা গড়িস,

দুই ভায়ে সতত খেলিস!



দুঃখ, তুই আয় মাের কাছে!

তুই ছাড়া কে আমার আছে!

প্রমােদে হয়েছি আমি শ্রান্ত অতিশয়,

পারিনে হাসিতে আর কঙ্কালের হাসি,

মাংসহীন অস্থিদন্ত ময়!

শুধু হাসি, শুধু হাসি, আর কিছু নয়!



বেশ ছিনু, বেশ ছিনু আগে,

যৌবনের কুঞ্জবন  দহি দহি অনুক্ষণ

শুকায়ে আসিয়াছিল জ্বলন্ত নিদাঘে,

মাঝেতে বহিল কেন বসন্তের বায়

শুষ্ক কুঞ্জবনে?

রাশি রাশি শুষ্ক পাতা শুষ্ক শাখা যত

মাতি উঠি বসন্ত পবনে

ঝর ঝর ঝর ঝরে ভাঙ্গা কণ্ঠ স্বরে

উচ্ছাসিল প্রমােদের গান,

সহসা স্বপন টুটে'  প্রতিধ্বনি এল ছুটে

প্রাণের চৌদিক হতে, দেখিবারে, শুধাইতে



“শুষ্ক কুঞ্জ-বনান্তরে

কত—কত দিন পরে

কে এলরে কে এলরে কে ধরিল তান!”

পাতায় পাতায় মিলি

শাখায় শাখায় মিলি

ধরিয়াছে গান!

সে কি ভাল লাগে?

শুকান' পাতার স্বর শুকান’ শাখার গান

সে কি ভাল লাগে?

তাই এ হৃদয় ভিক্ষা মাগে

বরষা হওগাে উপনীত।

ঝর ঝর অবিরল  ঝরিয়া পড়ুক জল

শুনি ব’সে অশ্রুর সঙ্গীত।

আয় দুঃখ, হৃদয়ের ধন,

এই হেথা পেতেছি আসন!

প্রাণের মর্ম্মের কাছে

এখনাে যা’ রক্ত আছে

তাই তুই করিস্ শোষণ!",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%A6%E0%A7%81%E0%A6%83%E0%A6%96_%E0%A6%86%E0%A6%AC%E0%A6%BE%E0%A6%B9%E0%A6%A8,,,
শান্তি-গীত,"ঘুমা’ দুঃখ, হৃদয়ের ধন,

ঘুমা’ তুই, ঘুমারে এখন।

সুখে সারা দিনমান  শােণিত করিয়া পান

এখন ত মিটেছে তিয়াস?

দুঃখ তুই সুখেতে ঘুমাস্!



প্রশান্ত যামিনী আজি

কুসুম শয্যার পরে আঁচল পেতেছে,-

আকুল জোছনা,

বসন্ত-হৃদয়া আর ফুলন্ত-স্বপনা

শ্যামল-যৌবনা পৃথিবীর

বুকের উপরে আসি মরিয়া যেতেছে।

তবে ঘুমা দুঃখ ঘুমা!



স্বপনের ঘােরে যেন বেড়ায় ভ্রমিয়া

শিশু-সমীরণ,

কুসুম ছুঁইয়া,

ঘুমে যেন চলে না চরণ-



দুই পা চলিতে যেন পড়িছে শুইয়া

প্রশান্ত সরসী কোলে দেহটি থুইয়া;

দুঃখ তুই ঘুমা!



আজ জোছনার রাত্রে বসন্ত পবনে,

অতীতের পরলােক ত্যজি শুন্য মনে,

বিগত দিবস গুলি শুধু একবার

পুরানাে খেলার ঠাঁই দেখিতে এসেছে

এই হৃদয়ে আমার;-

যবে বেঁচেছিল, তারা এই এ শ্মশানে

দিন গেলে প্রতি দিন পুড়াত’ যেখানে

একেকটি আশা আর একেকটি সুখ,-

সেই খানে আসি তারা বসিয়া রয়েছে

অতি ম্লান মুখ!

সেখানে বসিয়া তারা সকলে মিলিয়া

অতি মৃদু স্বরে

পুরাণো কালের গীতি নয়ন মুদিয়া

ধীরে গান করে।

বাঁশরীর স্বর দিয়া

তারকার কর দিয়া



প্রভাতের স্বপ্ন দিয়া

ইন্দ্রধনু-বাষ্পময় ছবি আঁকিতেছে!

বুকে-ঢেকে রাখিতেছে।

দুঃখ তুই ঘুমা!’

ধীরে-উঠিতেছে গান-

ক্রমে—ছাইতেছে প্রাণ,

নীরবতা ছায় যথা সন্ধ্যার গগন।

গানের প্রাণের মাঝে, তাের তীব্র কণ্ঠস্বর

ছুরীর মতন-

তুই—থাম্ দুঃখ থাম্‌,

তুই—ঘুমা’ দুঃখ ঘুমা’!



প্রাণের একটি ধারে আছেরে আঁধার ঠাঁই,

শুকানো পাতার পরে ঘুমাস্ সেথাই
আঁধার গাছের ছায়ে রয়েছে কুয়াশা করি,

শুকানাে ফুলের দল পড়িছে মাথার পরি,

সুমুখে গাহিছে নদী কলকল একতান,

রজনীর চক্রবাকী কাঁদিয়া গাহিছে গান;

ঘুমাস্ সেথাই—



আজ রাত্রে র’ব শুধু চাহিয়া চাঁদের পানে,

আর কিছু নয়—

বহু দিন পরে দেখা মুমূর্যু প্রণয়ী যথা

আঁকড়িয়া ধরে বুক একটি কহে না কথা-

পুরাতন দিবসের যত কথাগুলি

শত গীত ময়-

প্রাণের উপরে আসি রহিবে পড়িয়া

মরমে মরিয়া!

আজ তুই ঘুমা’ –



কাল্ উঠিস্ আবার

খেলিস্ দুরন্ত খেলা হৃদয়ে আমার।

হৃদয়ের শিরাগুলি ছিঁড়ি ছিঁড়ি মাের

তাইতে রচিস্ তন্ত্রী বীণাটির তাের,

সারাদিন বাজাস্ বসিয়া

ধ্বনিয়া হৃদয়।-

আজ রাত্রে র’ব শুধু চাহিয়া চাঁদের পানে

আর কিছু নয়!-

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B6%E0%A6%BE%E0%A6%A8%E0%A7%8D%E0%A6%A4%E0%A6%BF-%E0%A6%97%E0%A7%80%E0%A6%A4,,,
অসহ্য ভালোবাসা ,"বুঝেছি গাে বুঝেছি স্বজনি,

কি ভাব তোমার মনে জাগে,

বুক-ফাটা প্রাণ-ফাটা মাের ভালবাসা

এত বুঝি ভাল নাহি লাগে!

এত ভালবাসা বুঝি পার না সহিতে,

এত বুঝি পার না বহিতে।



যখনি গো নেহারি তােমায়—

মুখ দিয়া, আঁখি দিয়া,  বাহিরিতে চায় হিয়া,

শিরার শৃঙ্খল গুলি ছিঁড়িয়া ফেলিতে চায়,

ওই মুখ বুকে ঢাকে,  ওই হাতে হাত রাখে,

কি করিবে ভাবিয়া না পায়,

যেন তুমি কোথা আছ খুঁজিয়া না পায়।

যেন তুমি কাছে আছ তবু যেন কাছে নাই,

যেন আমি কাছে আছি, তবু যেন কাছে নাই,

মন মাের পাগলের হেন

প্রাণপণে শুধায় সে যেন

“প্রাণের প্রাণের মাঝে কি করিলে তােমারে গাে পাই,



যে ঠাই র'য়েছে শূন্য, কি করিলে সে শূন্য পূরাই।”

এই রূপে দেহের দুয়ারে

মন যবে থাকে যুঝিবারে,

তুমি চেয়ে দেখ মুখ বাগে।

এত বুঝি ভাল নাহি লাগে।

বুঝি গাে ভাবিয়া নাহি পাও,

হেন ভাব দেখিতে না চাও।

তুমি চাও যবে মাঝে মাঝে

অবসর পাবে তুমি কাজে

আমারে ডাকিবে একবার।

কাছে গিয়া বসিব তােমার।

মৃদু মৃদু সুমধুর বাণী

কব তব কানে কানে রাণী।

তুমিও কহিবে মৃদু ভাষ,

তুমিও হাসিবে মৃদু হাস,

হৃদয়ের মৃদু খেলাখেলি,

ফুলেতে ফুলেতে হেলাহেলি।



বুঝিতে পারি না তুমি অনন্ত এ আদর-পিপাসা,

ভাল নাহি লাগে তব জগত-তেয়াগী ভালবাসা।



চাও তুমি দুখহীন প্রেম,

ছুটে যেথা ফুলের সুবাস,

উঠে যেথা জোছনা-লহরী,

বহে যেথা বসন্ত-বাতাস।

নাহি চাও আত্মহারা প্রেম,

আছে যেথা অনন্ত পিয়াস,

বহে যেথা চোখের সলিল,

উঠে যেথা দুখের নিশ্বাস।

প্রাণ যেথা কথা ভুলে যায়,

আপনারে ভুলে যায় হিয়া,

অচেতন চেতনা যেথায়

চরাচর ফেলে হারাইয়া!

এমন কি কেহ নাই বিশাল- বিশাল ভবে,

এ তুচ্ছ হৃদয় খানা ধূলি হ’তে তুলি লবে!

এমন কি কেহ নাই, বল মােরে, বল আশা,

মার্জ্জনা করিবে মাের অতি-অতি ভালবাসা,

যদি থাকে কোথায় সে একবার দেখে আসি,

জনমের মত তারে একবার ভালবাসি।

দেখি আর ভালবাসি, তার কোলে মাথা রাখি,

একটি কথা না কয়ে অমনি মুদি এ আঁখি।

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%85%E0%A6%B8%E0%A6%B9%E0%A7%8D%E0%A6%AF_%E0%A6%AD%E0%A6%BE%E0%A6%B2%E0%A6%AC%E0%A6%BE%E0%A6%B8%E0%A6%BE,,,
হলাহল ,"এমন কদিন কাটে আর 
দিনরাত-দিনরাত—অবিরাম—অনিবার।

ললিত গলিত হাস,  জাগরণ, দীর্ঘশ্বাস,

সােহাগ, কটাক্ষ, মান, নয়ন-সলিল-ধার,

মৃদু হাসি, মৃদু কথা, আদরের, উপেক্ষার,

এই শুধু-এই শুধু—দিনরাত এই শুধু

এমন ক’দিন কাটে আর!



কটাক্ষে মরিয়া যায়, কটাক্ষে বাঁচিয়া উঠে,

হাসিতে হৃদয় জুড়ে, হাসিতে হৃদয় টুটে,

ভীরুর মতন আসে  দাঁড়ায়ে রহে গাে পাশে,

ভয়ে ভয়ে মৃদু হাসে, ভয়ে ভয়ে মুখ ফুটে,

একটু আদর পেলে অমনি চরণে লুটে,

অমনি হাসিটি জাগে মলিন অধর পুটে,

একটু কটাক্ষ হেরি অমনি সরিয়া যায়,

অমনি কাঁদিয়া সারা, মরমে মরিয়া যায়।

অমনি জগত যেন  শূন্য মরুভূমি হেন,

অমনি মরণ যেন প্রাণের অধিক ভায়!



চাহে না শুনিতে কথা  তবুও প্রাণের ব্যথা

কেঁদে কেঁদে সেধে সেধে তাহারে শুনাতে চায়,

ভুলেও স্বপনে তারে  দেখিতে চাহে না হা-রে

তবু সাথে সাথে রহে চরণ ধুলার প্রায়।

দলিতেও যে হৃদয় মনে নাহি পড়ে তার

লয়ে সেই তুচ্ছ মন  কেঁদে কেঁদে অনুক্ষণ

ভয়ে ভয়ে পদতলে দিতে যায় উপহার!

দেখুক্ বা না দেখুক্—জানুক্ বা না জানুক্

ভাবুক্ বা না ভাবুক্—সেই পদতল সার।

জানে সে পাষাণময়  কিছুতে কিছু না হয়,

সুমুখে দাঁড়ায়ে তারি তবু সাধ কাঁদিবার।

যেন সে কম্পিত-কায়  ভিক্ষা মাগিবারে চায়

তুমিও কাঁদ’ গাে প্রভু হেরি এই অশ্রুধার।

এই শুধু—এই শুধু—দিবারাত এই শুধু-

এমন ক’দিন কাটে আর।



প্রণয় অমৃত এ কি? এ যে ঘাের হলাহল-

হৃদয়ের শিরে শিরে  প্রবেশিয়া ধীরে ধীরে

অবশ করেছে দেহ শােণিত করেছে জল!

বালিকা-হৃদয় সম ক'রেছে পুরুষ-মন,



পরের মুখেতে চেয়ে কাঁদে শুধু অনুক্ষণ!

কাজ নাই, কর্ম্ম নাই,  ব'সে আছে এক ঠাই

হাসি ও কটাক্ষ ল'য়ে খেলেনা গড়িছে যত,

কভু ঢুলে-পড়া আঁখি -কভু অশ্রু-ভারে নত।

দূর কর-দূর কর-বিকৃত এ ভালবাসা—

জীবনদায়িনী নহে, এ যে গাে হৃদয়-নাশা!

কোথায় প্রণয়ে মন যৌবনে ভরিয়া উঠে,

জগতের অধরেতে হাসির জোছনা ফুটে,

চোখেতে সকলি ঠেকে বসন্ত-হিল্লোলময়—

হৃদয়ের শিরে শিরে শােণিত সতেজে বয়—

তা নয়, একি এ হল, একি এ জর্জ্জর মন,

হাসিহীন দু অধর, জ্যোতিহীন দু নয়ন!

দূরে যাও-দূরে যাও—হৃদয় রে দূরে যাও-

ভূলে যাও—ভূলে যাও—ছেলে খেলা ভূলে যাও-

দূর কর’-দূর কর’ বিকৃত এ ভালবাসা

জীবনদায়িনী নহে, এযে গাে হৃদয় নাশা!

",রবীন্দ্রনাথ ঠাকুর ,অক্ষরবৃত্ত,https://www.0.discoverapp.com/https/bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B9%E0%A6%B2%E0%A6%BE%E0%A6%B9%E0%A6%B2,,,
পাষাণী ,"ভালবাসা ক'রে বিনিময়,

বুক ফেটে অশ্রু পড়ে ঝরে,

বৃন্ত টুটে আশা যায় ম'রে,

তবুও তাহাও প্রাণে সয়;

যারে আমি হৃদয়েতে ধরি,

তারে আমি যাহা মনে করি

যদি দেখি সে জন তা' নয়;

দিন দিন শুভ্র জ্যোতি তার

একটু একটু যায় মিশে,

মুকুট হইতে মোতি তার,

একটি একটি পড়ে খ’সে,

শুকায়ে, টুটিয়া, ঝোরে,  সব যায় সোরে সোরে,

অবশেষে দেখিবারে পাই,— '

ভালবেসে এসেছি যাহারে

সেজন সমুখে মোর নাই!

মরীচিকা-মূর্তি সম  হৃদি মরু-স্থলে মম

প্রতিদিন তিল তিল কোরে

প্রণয়-প্রতিমা যায় সোরে;

প্রাণ মন ব্যাকুল হইয়া

পিছু পিছু যেতেছে ধাইয়া,

তৃষাতুর হরিণের মত

বহিছে অনলময় শ্বাস,

আগ্রহ-কাতর আঁখি দিয়া

ঠিকরিয়া পড়িছে হুতাশ,

সকাতর চোখের উপরে

পলে পলে তিল তিল করে

সে মূরতি মিশাইয়া যায়,

শূন্য প্রাণ কাতর নয়নে

একবার চারিদিকে চায়,

কাহারেও দেখিতে না পায়!

প্রাণ লয়ে মরীচিকা খেলা!

একি নিদারুণ খেলা হায়!



করুণার উপাসক আমি,

জগতে কি আছে তার চেয়ে!

আহা কি কোমল মুখখানি! -

আহা কি করুণ কচি মেয়ে!

উষার প্রথম হাসি-রেখা

অধরেতে মাখান তাহার,

কোমল বিমল শিশিরেতে

আঁখি দুটি ভাসে অনিবার।

জগতে যা কিছু শোভা আছে

পেয়েছে তা' করুণার কাছে!

জগতের বাতাস করুণা,

করুণা সে রবি শশিতারা,

জগতের শিশির করুণা,

জগতের বৃষ্টিবারি ধারা!

জননীর স্নেহধারা সম

এই যে জাহ্ণবী বহিতেছে,

মধুরে তটের কানে কানে

আশ্বাস-বচন কহিতেছে,—

এও সেই বিমল করুণা-

হৃদয় ঢালিয়া বোহে যায়,

জগতের তৃষা নিবারিয়া

গান গাহে করুণ ভাষায়!

কাননের ছায়া সে করুণা,

করুণা সে উষার কিরণ,

করুণা সে জননীর আঁখি,

করুণা সে প্রেমিকের মন; -

এমন যে মধুর করুণা,

এমন যে কোমল করুণা,

জগতের হৃদয়-জুড়ানো

এমন যে বিমল করুণা,

দিন দিন বুক ফেটে যায়,

দিন দিন দেখিবারে পাই-

যারে ভালবাসি প্রাণপণে

সে করুণা তার মনে নাই!

পরের নয়ন জলে  তার না হৃদয় গলে,

দুখেরে সে করে উপহাস,

দুখেরে সে করে অবিশ্বাস;

দেখিয়া হৃদয় মোর তরাসে শিহরি উঠে,

প্রেমের কোমল প্রাণে শত শত শেল ফুটে,

হৃদয় কাতর হয়ে নয়ন মুদিতে চায়,

কাঁদিয়া সে বলে “হায়! হায়,

এ ত নহে আমার দেবতা,

তবে কেন রয়েছে হেথায়?”

আমি যারে চাই, সে রমণী

করুণা-অমিয়াময় মন,

যেদিকে পড়িবে আঁখি তার

করুণা করিবে বিতরণ!

তুমি নও, সে জন ত নও,

তবে তুমি কোথা হতে এলে?

এলে যদি এস’ তবে কাছে,

এ হৃদয়ে যত অশ্রু আছে

একবার সব দিই ঢেলে,

তোমার সে কঠিন পরাণ

যদি তাহে এক তিল গলে,

কোমল হইয়া আসে মন

সিক্ত হয়ে অশ্রু জলে জলে!

কঁদিবারে শিখাই তোমায়,

পর-দুঃখে ফেলিতে নিশ্বাস,

করুণার সৌন্দর্য অতুল

ও নয়নে করে যেন বাস।

প্রতিদিন দেখিয়াছি আমি

করুণারে করেছ পীড়ন,

প্রতিদিন ওই মুখ হতে

ভেঙ্গে গেছে রূপের মোহন।

কুবলয় আঁখির মাঝারে

সৌন্দর্য্য পাইনা দেখিবারে,

হাসি তব আলোকের প্রায়,

কোমলতা নাহি যেন তায়,

তাই মন প্রতিদিন কহে,

“নহে, নহে, এ জন সে নহে।”



শোন বঁধু শোন, আমি করুণারে ভালবাসি,

সে যদি না থাকে তবে ধূলিময় রূপ রাশি।

তোমায়ে যে পূজা করি, তোমারে যে দিই ফুল,

ভালবাসি বলে যেন কখনো কোরনা ভূল!

যে জন দেবতা মোর কোথা সে আছে না জানি,

তুমিত কেবল তার পাষাণ-প্রতিমা খানি।

তোমার হৃদয় নাই, চোখে নাই অশ্রুধার,

কেবল রয়েছে তব, পাষাণ আকার তার!

তোমারে যখন পূজি কল্পনা করিয়া লই-

তোমারি মাঝারে আছে দেবী সে করুণাময়ী।

তাই এ মন্দির হতে রাখিতে পারিনে দূরে,

এখনো রয়েছ তাই হৃদয়ের সুর-পুরে,

কল্পনা মায়ের কোলে যে বালারে দেখেছিনু,

কল্পনার তুলি দিয়ে যে বালারে এঁকেছিনু,

তারি মত মুখ তব, তেমনি মধুর বাণী

থাক’ তবে থাক’ হেথা পাষাণ প্রতিমা খানি।",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%AA%E0%A6%BE%E0%A6%B7%E0%A6%BE%E0%A6%A3%E0%A7%80,,,
অনুগ্রহ ,"একি হে, তোমার অনুগ্রহ?

হে বিধাতা, কহ মোরে কহ।

ওই যে সমুখে সিন্ধু,  একি অনুগ্রহ বিন্দু?

ওই যে আকাশে শোভে চন্দ্র, সূর্য, গ্রহ,

ক্ষুদ্র ক্ষুদ্র তব অনুগ্রহ!

ক্ষুদ্র হতে ক্ষুদ্র এক জন,

আমারে যে করেছ সৃজন,

একি শুধু অনুগ্রহ করে

ঋণ পাশে বাঁধিবারে মোরে?

করিতে করিতে যেন খেলা,

কটাক্ষে করিয়া অবহেলা,



হেসে ক্ষমতার হাসি, অসীম ক্ষমতা হতে

ব্যয় করিয়াছ এক রতি -

অনুগ্রহ করে মাের প্রতি?

শুভ্র শুভ্র যুঁই দুটি  ওই যে রয়েছে ফুটি

ওকি তব অতি শুভ্র ভালবাসা নয়?

বল মােরে, মহাশক্তিময়।

ওই যে জ্যোছনা হাসি,  ওই যে তারকা রাশি,

আকাশে হাসিয়া ফুটে রয়,

ওকি তব ভালবাসা নয়?

ওকি তব অনুগ্রহ হাসি

কঠোর পাষাণ লৌহ ময়?

তবে হে হৃদয়হীন দেব,

জগতের রাজ অধিরাজ,

হান’ তব হাসিময় বাজ,

মহা অনুগ্রহ হ’তে তব

মুছে তুমি ফেলহ আমারে-

চাহিনা থাকিতে এসংসারে!



কবি হয়ে জন্মেছি ধরায়,

ভালবাসি আপনা ভুলিয়া,



গান গাহি হৃদয় খুলিয়া,

ভক্তি করি পৃথিবীর মত,

স্নেহ করি আকাশের প্রায়।

আপনারে দিয়েছি ফেলিয়া,

আপনারে গিয়েছি ভুলিয়া,

যারে ভাল বাসি তার কাছে

প্রাণ শুধু ভালবাসা চায়।

ধনরত্নময় এ সংসার,

কিছু নাহি চায় প্রাণ আর,

দুঃখ ক্লেশে কিছু না ডরায়,

ধনমান যশ নাহি চায়,

ধনী হতে ধনী সেই জন

তাইতে সে দরিদ্র মতন,

তাইতে চায় না তার প্রাণ

দরিদ্রের ধন ধনমান,

সংসারে রাখে না কোন আশা,

সব সাধ তার মিটে যায়,

একটু পাইলে ভালবাসা,

একটি হৃদয় যদি পায়!

আপনারে বিলাবে যেথায়—



এমন হৃদয় এক চায়!

সাক্ষী আছ তুমি অন্তর্যামী

কত খানি ভালবাসি আমি,

দেখি যবে তার মুখ,  হৃদয়ে দারুণ সুখ

ভেঙ্গে ফেলে হৃদয়ের দ্বার-

বলে “এ কি ঘোর কারাগার!” –

প্রাণ বলে “পারিনে সহিতে,

এ দুরন্ত সুখেরে বহিতে!”

আকাশে হেরিলে শশি আনন্দে উথলি উঠি

দেয় যথা মহা পারাবার

অসীম আনন্দ উপহার,

তেমনি সমুদ্র-ভরা আনন্দ তাহারে দিই

হৃদয় যাহারে ভালবাসে,

হৃদয়ের প্রতি ঢেউ উথলি গাহিয়া উঠে

আকাশ ডুবায়ে গীতােচ্ছাসে।

ভেঙ্গে ফেলি উপকূল পৃথিবী ডুবাতে চাহে

আকাশে উঠিতে চায় প্রাণ,

আপনারে ভুলে গিয়ে হৃদয় হইতে চাহে

একটি জগতব্যাপী গান।

তাহারে কবির অশ্রু হাসি



দিয়েছি কত না রাশি রাশি,

তাহারি কিরণে ফুটিতেছে

হৃদয়ের আশা ও ভরসা,

তাহারি হাসি ও অশ্রু জল

এ প্রাণের বসন্ত বরষা।



ভাল বাসি, আর গান গাই-

কবি হয়ে জন্মেছি ধরায়,

রাত্রি এত ভাল নাহি বাসে,

উষা এত গান নাহি গায়!

ভাল বেসে কি পেয়েছি আমি

গান গেয়ে কি পাইনু, স্বামি!

আগ্নেয় পর্ব্বত-ভরা-ব্যথা,

আর দুটি অনুগ্রহ কথা!

পৃথিবীর এ কি হীন দশা!

প্রণয় কি দাসত্ব ব্যবসা?

নয় নয় কখন তা নয়,

ভালবাসা ভিক্ষাবৃত্তি নয়,

ভালবাসা স্বাধীন মহান্,

ভালবাসা পর্ব্বত সমান।



ভিক্ষাবৃত্তি করে না তপন

পৃথিবীরে চাহে সে যখন;

সে চাহে উজ্জ্বল করিবারে,

সে চাহে উর্ব্বর করিবারে;

জীবন করিতে প্রবাহিত

কুসুম করিতে বিকশিত।

চাহে সে বাসিতে শুধু ভাল,

চাহে সে করিতে শুধু আল;

স্বপ্নেও কি ভাবে কভু ধরা,

তপনেরে অনুগ্রহ করা?

যবে আমি যাই তার কাছে

সে কি মনে ভাবে গাে তখন,

অনুগ্রহ ভিক্ষা মাগিবারে

এসেছে ভিক্ষুক এক জন?

জানে না কি অনুগ্রহে তার

বার বার পদাঘাত করি,

ভালবাসা ভক্তিভরে লয়ে

শতবার মস্তকেতে ধরি।

অনুগ্রহ পাষাণ-মমতা,

করুণার কঙ্কাল কেবল,



ভাব হীন বজ্রে গড়া হাসি-

স্ফটিক-কঠিন অশ্রু জল!

অনুগ্রহ বিলাসী গর্ব্বিত,

অনুগ্রহ দয়ালু-কৃপণ -

বহু কষ্টে অশ্রু বিন্দু দেয়

শুক আঁখি করিয়া মন্থন।

নীচ হীন দীন অনুগ্রহ

কাছে যবে আসিবারে চায়,

প্রণয় বিলাপ করি উঠে-

গীত গান ঘৃণায় পলায়।

হে দেবতা, অনুগ্রহ হতে

রক্ষা কর অভাগা কবিরে,

অপযশ, অপমান দাও

দুঃখ জ্বালা বহিব এ শিরে।

সম্পদের স্বর্ণ কারাগারে,

গরবের অন্ধকার মাঝ-

অনুগ্রহ রাজার মতন

চিরকাল করুক্ বিরাজ।

সােণার শৃঙ্খল ঝঙ্কারিয়া,-

গরবের স্ফীত-দেহ লয়ে-

অনুগ্রহ আসেনাক’ যেন

কবিদের স্বাধীন আলয়ে!

গান আসে বোলে গান গাই,

ভাল বাসি বোলে ভাল বাসি,

কেহ যেন মনে নাহি করে

মোরা কারো কৃপার প্রয়াসী!

না হয় শুনোনা মোর গান,

ভালবাসা ঢাকা রবে মনে,

অনুগ্রহ কোরে এই কোরো,

অনুগ্রহ কোরোনা এজনে।",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%85%E0%A6%A8%E0%A7%81%E0%A6%97%E0%A7%8D%E0%A6%B0%E0%A6%B9,,,
আবার,"আবার?

তুমি কেন আইলে হেথায়

এ আমার সাধের আবাসে?

এ আলয়ে যে নিবাসী থাকে,

এ আলয়ে যে অতিথি আসে,



সবাই আমার সখা,  সবাই আমার বঁধু,

সবারেই আমি ভালবাসি,

তারাও আমারে ভালবাসে,

তুমি তবে কেন এলে হেথা

এ আমার সাধের আবাসে?

এ আমার প্রেমের আলয়,

এ মাের স্নেহের নিকেতন,

বেছে বেছে কুসুম তুলিয়া

রচিয়াছি কোমল আসন।

কেহ হেথা নাইক নিষ্ঠুর,

কিছু হেথা নাইক কঠিন,

কবিতা আমার প্রণয়িনী

এইখানে আসে প্রতি দিন!

সমীর কোমল মন,  আসে হেথা অনুক্ষণ,

যখনি সে পায় অবকাশ,

যখনি প্রভাত ফুটে,  যখনি সে জেগে উঠে,

ছুটিয়া আইসে মাের পাশ;

দুই বাহু প্রসারিয়া,  আমারে বুকেতে নিয়া,

কত শত বারতা শুধায়,

সখা মাের প্রভাতের বায়!



আকাশেতে তুলে আঁখি  বাতায়নে বসে থাকি

নিশি যবে পােহায় পােহায়;

উষার আলােকে হারা  সখী 'মাের শুকতারা

আমার এ মুখ পানে চায়,

নীরবে চাহিয়া রহে,  নীরব নয়নে কহে

“সখা, আজ বিদায়—বিদায়!”

ধীরে ধীরে সন্ধ্যার বাতাস

প্রতিদিন আসে মাের পাশ!

দেখে, আমি বাতায়নে,  অশ্রু ঝরে দুনয়নে,

ফেলিতেছি দুখের নিশ্বাস;

অতি ধীরে আলিঙ্গন করে,

কথা কহে সকরুণ স্বরে,

কানে কানে বলে “হায় হায়!”

কোমল কপােল দিয়া কপােল চুম্বন করি

অশ্রু বিন্দু সুধীরে শুখায়।

সবাই আমার মন বুঝে,

সবাই আমার দুঃখ জানে,

সবাই করুণ আঁখি মেলি

চেয়ে থাকে এই মুখ পানে!

যে কেহ আমার ঘরে আসে



সবাই আমারে ভালবাসে,

তবে কেন তুমি এলে হেথা,

এ আমার সাধের আবাসে!



চাহিতে জান না তুমি  অশ্রুময় আঁখি তুলি

অশ্রুময় নয়নের পানে;

চিন্তাহীন, ভাবহীন  শূন্য হাসিময় মুখে

ওকি দৃষ্টি হান’ এ বয়ানে,

চেয়ে চেয়ে কৌতুক নয়ানে!

র’ ফের”-ও নয়ন  ভাবহীন ও বয়ন

আনিও না এ মাের, আলয়ে,

আমরা সখারা মিলি  আছি হেথা নিরিবিলি

আপনার মনােদুঃখ লয়ে।

এমনি হয়েছে শান্ত মন,

ঘুচেছে দুঃখের কঠোরতা,

ভাল লাগে বিহঙ্গের গান,

ভাল লাগে তটিনীর কথা।

ভাল লাগে কাননে দেখিতে

বসন্তের কুসুমের মেলা,

ভাল লাগে, সারাদিন ব'সে



দেখিতে মেঘের ছেলেখেলা।

এইরূপে সায়াহ্নের কোলে

রচেছি গােধূলী-নিকেতন,

দিবসের অবসান কালে

পশে হেথা রবির কিরণ।

আসে হেথা অতি দূর হতে

পাখীদের বিরামের তান,

ম্রিয়মাণ সন্ধ্যা বাতাসের

থেকে থেকে মরণের গান।

পরিশান্ত অবশ পরাণে

বসিয়া রয়েছি এই খানে।



কহিয়া নিষ্ঠুর বাণী,  কঠোর কটাক্ষ হানি,

আবার ভেঙ্গো না এ আলয়,

হৃদয়েতে কোর না প্রলয়।

প্রতি দিন সাধিয়া সাধিয়া,

পদতলে কাঁদিয়া কাঁদিয়া,

প্রকৃতির সাথে আজি করেছি প্রণয়;

গাছ পালা সরােবর,  গিরি নদী নিরঝর,

সকলের সাথে আজি করেছি প্রণয়;



মনে সদা জাগে এই ভয়

আবার হারাতে পাছে হয়!



যাও, মােরে যাও ছেড়ে,  নিও না-নিও না কেড়ে,

নিও না, নিও না মন মাের;

সখাদের কাছ হতে  ছিনিয়া নিও না মােরে,

ছিঁড়ো না এ সখ্যতার ডোর!



আবার হারাই যদি,  এই গিরি, এই নদী,

মেঘ বায়ু কানন নির্ঝর,

আবার স্বপন ছুটে,  একেবারে যায় টুটে

এ আমার গােধূলীর ঘর,

আবার আশ্রয় হারা,  ঘুরে ঘুরে হই সারা,

ঝটিকার মেঘ খণ্ড সম,

দুঃখের বিদ্যুৎ-ফণা  ভীষণ ভুজঙ্গ এক

পোষণ করিয়া বক্ষে মম!

তাহা হলে এ জনমে,  নিরাশ্রয় এ জনমে

ভাঙ্গা ঘর আর গড়িবে না,

ভাঙ্গা হৃদি আর জুড়িরে না!

একটি কথা না বোলে,  যাও চোলে, যাও চোলে,

কাল সবে গড়েছি আলয়,

কাল সবে জুড়েছি হৃদয়,

আজি তা’ দিও না যেন ভেঙ্গে

রাখ’ তুমি রাখ’ এ বিনয়!",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%86%E0%A6%AC%E0%A6%BE%E0%A6%B0,,,
দুদিন,"শত ধিক্ সে মনেরে, কাতর যে মনঃ
পরের সুখেতে সদা এ ভব-ভবনে !
মোর মতে নর-কুলে কলঙ্ক সে জন
পোড়ে আঁখি যার যেন বিষ-বরিষণে,
বিকশে কুসুম যদি, গায় পিক-গণে
বাসন্ত আমোদে পূরি ভাগ্যের কানন
পরের! কি গুণ দেখে, কব তা কেমনে,
প্রসাদ তোমার, রম, কর বিতরণ
তুমি ? কিন্তু এ প্রসাদ, নমি যোড় করে
মাগি রাঙা পায়ে, দেবি; দ্বেষের অনলে
( সে মহানরক ভবে!) সুখী দেখি পরে,
দাসের পরাণ যেন কভু নাহি জ্বলে,
যদিও না পাত তুমি তার ক্ষুদ্র ঘরে
রত্ন-সিংহাসন, মা গো, কুভাগ্যের বলে!",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%A6%E0%A7%8D%E0%A6%AC%E0%A7%87%E0%A6%B7/,,,
পরাজয় সঙ্গীত,"লিখিনু কি নাম মোর বিফল যতনে
বালিতে,রে কাল,তোর সাগরের তীরে ?
ফেন-চূড় জল-রাশি আসি কি রে ফিরে,
মুছিতে তুচ্ছেতে ত্বরা এ মোর লিখনে ?
অথবা খোদিনু তারে যশোগিরি-শিরে,
গুণ-রূপ যন্ত্রে কাটি অক্ষর সুক্ষণে
নারিবে উঠাতে যাহে,ধুয়ে নিজ নীরে,
বিস্মৃতি,বা মলিনিতে মলের মিলনে?—
শূন্য-জল জল-পথে জলে লোক স্মরে;
দেব-শূন্য দেবালয়ে অদৃশ্যে নিবাসে
দেবতা;ভস্মের রাশি ঢাকে বৈশ্বানরে।
সেই রূপে,ধড় যবে পড়ে কাল-গ্রাসে,
যশোরূপাশ্রমে প্রাণ মর্ত্ত্যে বাস করে;—
কুযশে নরকে যেন সুযশে—আকাশে।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%AF%E0%A6%B6%E0%A6%83/,,,
শিশির,"“কি কাজ বাজায়ে বীণা ; কি কাজ জাগায়ে
সুমধুর প্রতিধ্বনি কাব্যের কাননে ?
কি কাজ গরজে ঘন কাব্যের গগনে
মেঘ-রূপে, মনোরূপ ময়ূরে নাচায়ে ?
স্বতরিতে তুলি তোরে বেড়াবে কি বায়ে
সংসার-সাগর-জলে, স্নেহ করি মনে
কোন জন ?দেবে—অন্ন অৰ্দ্ধ মাত্র খায়ে,
ক্ষুধায় কাতর তোরে দেখি রে তোরণে ?
ছিঁড়ি তার-কুল, বীণা ছুড়ি ফেল দূরে! ”
কহে সাংসারিক জ্ঞান—ভবে বৃহস্পতি ।
কিন্তু চিত্ত-ক্ষেত্রে যবে এ বীজ অস্কুরে,
উপাড়ে ইহায় হেন কাহার শকতি ?
উদাসীন-দশা তার সদা জীব-পুরে,
যে অভাগা রাঙা পদ ভজে, মা ভারতি।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B8%E0%A6%BE%E0%A6%82%E0%A6%B8%E0%A6%BE%E0%A6%B0%E0%A6%BF%E0%A6%95-%E0%A6%9C%E0%A7%8D%E0%A6%9E%E0%A6%BE%E0%A6%A8/,,,
সংগ্রাম সঙ্গীত,"যথা ঘোর বনে ব্যাধ বধি অজাগরে,
চিরি শিরঃ তার, লভে অমূল রতনে ;
বিমুখি কেশীরে আজি, হে রাজা, সমরে,
লভিলা ভুবন-লোভ তুমি কাম-ধনে !
হে সুভগ, যাত্রা তব বড় শুভ ক্ষণে !—
ঐ যে দেখিছ এবে, গিরির উপরে,
আচ্ছন্ন, হে মহীপতি, মূৰ্চ্ছা-রূপ ঘনে
চাঁদেরে, কে ও, তা জান ? জিজ্ঞাস সত্বরে,
পরিচয় দেবে সখী, সমুখে যে বসি ।
মানসে কমল, বলি, দেখেছ নয়নে ;
দেখেছ পূর্ণিমা-রাত্রে শরদের শশী ;
বধিয়াছ দীর্ঘ-শৃঙ্গী কুরঙ্গে কাননে;-
সে সকলে ধিক্ মান ! ওই হে উৰ্ব্বশী !
সোণার পুতলি যেন, পড়ি অচেতনে।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%AA%E0%A7%81%E0%A6%B0%E0%A7%81%E0%A6%B0%E0%A6%AC%E0%A6%BE/,,,
আমি-হারা,"স্রোতঃ-পথে বহি যথা ভীষণ ঘোষণে
ক্ষণ কাল, অল্পায়ুঃ পয়োরাশি চলে
বরিষায় জলাশয়ে ; দৈব-বিড়ম্বনে
ঘটিল কি সেই দশা সুবঙ্গ-মণ্ডলে
তোমার, কোবিদ বৈদ্য ? এই ভাবি মনে,—
নাহি কি হে কেহ তব বান্ধবের দলে,
তব চিতা-ভস্মরাশি কুড়ায়ে যতনে,
স্নেহ-শিল্পে গড়ি মঠ, রাখে তার তলে ?
আছিলে রাখাল-রাজ কাব্য-ব্রজধামে
জীবে তুমি ; নানা খেলা খেলিলা হরষে ;
যমুনা হয়েছ পার ; তেঁই গোপগ্রামে
সবে কি ভুলিল তোমা ? স্মরণ-নিকষে,
মন্দ-স্বর্ণ-রেখা-সম এবে তব নামে
নাহি কি হে জ্যোতিঃ, ভাল স্বর্ণের পরশে?

",মাইকেল মধুসূদন দত্ত ,অক্ষরবৃত্ত,https://banglashikha.com/ishwarchandra-gupta/,,,
কেন গান গাই,"কেন মন্দ গ্রহ বলি নিন্দা তোমা করে
জ্যোতিষী ? গ্রহেন্দ্র তুমি,শনি মহামতি!
ছয় চন্দ্র রত্নরূপে সুবর্ণ টোপরে
তোমার ; সুকটিদেশে পর, গ্রহ-পতি
হৈম সারসন, যেন আলোক-সাগরে !
সুনীল গগন-পথে ধীরে তব গতি।
বাখানে নক্ষত্র-দল ও রাজ-মূরতি
সঙ্গীতে, হেমাঙ্গ বীণা বাজায়ে অম্বরে।
হে চল রশ্মির রাশি,সুধি কোন জনে,—
কোন জীব তব রাজ্যে আনন্দে নিবাসে?
জন-শূন্য নহ তুমি,জানি আমি মনে,
হেন রাজা প্রজা-শূন্য,—প্রত্যয়ে না আসে!—
পাপ,পাপ-জাত মৃত্যু,জীবন-কাননে,
তব দেশে,কীটরূপে কুসুম কি নাশে?",মাইকেল মধুসূদন দত্ত ,অক্ষরবৃত্ত,https://banglashikha.com/shoni/,,,
কেন গান শুনাই,"হেরিনু নিশায় তরি অপথ সাগরে,
মহাকায়া, নিশাচরী, যেন মায়া-বলে,
বিহঙ্গিনী-রূপ ধরি, ধীরে ধীরে চলে,
রঙ্গে সুধবল পাখা বিস্তারি অম্বরে!
রতনের চূড়া-রূপে শিরোদেশে জ্বলে
দীপাবলী, মনোহরা নানা বর্ণ করে,—
শ্বেত, রক্ত, নীল, পীত, মিশ্রিত পিঙ্গলে
চারি দিকে ফেনাময় তরঙ্গ সুস্বরে
গাইছে আনন্দে যেন, হেরি এ সুন্দরী
বামারে, বাখানি রূপ, সাহস, আকৃতি।
ছাড়িতেছে পথ সবে আস্তে ব্যস্তে সরি,
নীচ জন হেরি যথা কুলের যুবতী।
চলিছে গুমরে বামা পথ আলো করি,
শিরোমণি-তেজে যথা ফণিনীর গতি।",মাইকেল মধুসূদন দত্ত ,অক্ষরবৃত্ত,https://banglashikha.com/sagore-tori/,,,
গান সমাপন,"সুরপুরে সশরীরে, শূর-কুল-পতি
অর্জ্জুন, স্বকাজ যথা সাধি পুণ্য-বলে
ফিরিলা কানন-বাসে ;- তুমি হে তেমতি,
যাও সুখে ফিরি এবে ভারত-মণ্ডলে,
মনোদ্যানে আশা-লতা তব ফলবতী !—
ধন্য ভাগ্য, হে সুভগ, তব ভব-তলে !
শুভ ক্ষণে গর্ভে তোমা ধরিলা সে সতী,
তিতিবেন যিনি, বৎস, নয়নের জলে
( স্নেহাসার!) যবে রঙ্গে বায়ু-রূপ ধরি
জনরব, দূর বঙ্গে বহিবে সত্বরে
এ তোমার কীৰ্ত্তি-বাৰ্ত্তা!—যাও দ্রুতে, তরি,
নীলমণি-ময় পথ অপথ সাগরে!
অদৃশ্যে রক্ষার্থে সঙ্গে যাবেন সুন্দরী
বঙ্গ-লক্ষ্মী! যাও, কবি আশীৰ্ব্বাদ করে!",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B8%E0%A6%A4%E0%A7%8D%E0%A6%AF%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5-%E0%A6%A0%E0%A6%BE%E0%A6%95%E0%A7%81%E0%A6%B0/,,,
বিষ ও সুধা,"নর-পাল-কুলে তব জনম সুক্ষণে
শিশুপাল ! কহি শুন, রিপুরূপ ধরি,
ওই যে গরুড়-ধ্বজে গরজেন ঘনে
বীরেশ, এ ভব-দহে মুকতির তরি!
টঙ্কারি কার্ম্মুক, পশ হুহুঙ্কারে রণে ;
এ ছার সংসার-মায়া অম্তিমে পাসরি ;
নিন্দাছলে বন্দ, ভক্ত, রাজীব-চরণে ।
জানি, ইষ্টদেব তব, নহেন হে অরি
বাসুদেব ; জানি আমি বাগ্দেবীর বরে ।
লৌহদন্ত হল, শুন, বৈষ্ণব সুমতি,
ছিঁড়ি ক্ষেত্রে-দেহ যথা ফলবান করে
সে ক্ষেত্রে ; তোমায় ক্ষণ যাতিনি তেমতি
আজি, তীক্ষ্ণ শর-জালে বধি এ সমরে,
পাঠাবেন সুবৈকুণ্ঠে সে বৈকুণ্ঠ-পতি ।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B6%E0%A6%BF%E0%A6%B6%E0%A7%81%E0%A6%AA%E0%A6%BE%E0%A6%B2/,,,
তারা,"নিত্য তোমা হেরি প্রাতে ওই গিরি-শিরে
কি হেতু, কহ তা মোরে, সুচারু-হাসিনি ?
নিত্য অবগাহি দেহ শিশিরের নীরে,
দেও দেখা, হৈমবতি, থাকিতে যামিনী।
বহে কলকল রবে স্বচ্ছ প্রবাহিণী
গিরি-তলে ; সে দর্পণে নিরখিতে ধীরে
ও মুখের আভা কি লো, আইস, কামিনি,
কুসুম-শয়ন থুয়ে সুবর্ণ মন্দিরে?—
কিম্বা, দেহ কারাগার তেয়াগি ভূতলে,
স্নেহ-কারী জন-প্রাণ তুমি দেব-পুরে,
ভাল বাসি এ দাসেরে, আইস এ ছলে
হৃদয় আঁধার তার খেদাইতে দূরে ?
সত্য যদি, নিত্য তবে শোভ নভস্তলে,
জুড়াও এ আঁখি দুটি নিত্য নিত্য ঊরে।।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%A4%E0%A6%BE%E0%A6%B0%E0%A6%BE/,,,
অর্থ,"ভেবো না জনম তার এ ভবে কুক্ষণে,
কমলিনী-রূপে যার ভাগ্য-সরোবরে
না শোভেন মা কমলা সুবর্ণ কিরণে ;–
কিন্তু যে, কম্পনা-রূপ খনির ভিতরে
কুড়ায়ে রতন-ব্ৰজ, সাজায় ভূষণে
স্বভাষা, অঙ্গের শোভা বাড়ায়ে আদরে!
কি লাভ সঞ্চয়ি, কহ, রজত কাঞ্চনে,
ধনপ্রিয় ?বাঁধা রমা চির কার ঘরে ?
তার ধন-অধিকারী হেন জন নহে,
যে জন নিৰ্ব্বংশ হলে বিস্মৃতি-আঁধারে
ডুবে নাম, শিলা যথা তল-শূন্য দলে।
তার ধন-অধিকারী নারে মরিবারে–
রসনা-যন্ত্রের তার যত দিন বহে
ভাবের সঙ্গীত-ধ্বনি, বাঁচে সে সংসারে।।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%85%E0%A6%B0%E0%A7%8D%E0%A6%A5/,,,
ঈশ্বরচন্দ্র বিদ্যাসাগর,"বিদ্যার সাগর তুমি বিখ্যাত ভারতে।
করুণার সিন্ধু তুমি, সেই জানে মনে,
দীন যে, দীনের বন্ধু !– উজ্জল জগতে
হেমাদ্রির হেম-কান্তি অম্লান কিরণে।
কিন্তু ভাগ্য-বলে পেয়ে সে মহা পর্বতে,
যে জন আশ্রয় লয় সুবর্ণ চরণে,
সেই জানে কত গুণ ধরে কত মতে
গিরীশ। কি সেবা তার সে সুখ সদনে !
দানে বারি নদীরূপ বিমলা কিঙ্করী।
যোগায় অমৃত ফল পরম আদরে
দীর্ঘ-শিরঃ তরু-দল, দাসরূপ ধরি।
পরিমলে ফুল-কুল দশ দিশ ভরে,
দিবসে শীতল শ্বাসী ছায়া, বনেশ্বরী,
নিশায় সুশান্ত নিদ্রা, ক্লান্তি দূর করে।",মাইকেল মধুসূদন দত্ত ,অক্ষরবৃত্ত,https://banglarkobita.com/poem/famous/142,,,
সংস্কৃত,"কাণ্ডারী-বিহীন তরি যথা সিন্ধু-জলে
সহি বহু দিন ঝড়, তরঙ্গ-পীড়নে,
লভে কূল কালে, মন্দ পবন-চালনে;
সে সুদশা আজি তব সুভাগ্যের বলে,
সংস্কৃত, দেব-ভাষা মানব-মণ্ডলে,
সাগর-কল্লোল-ধ্বনি, নদের বদনে,
বজ্রনাদ, কম্পবান্ বীণা-তার-গণে!
রাজাশ্রম আজি তব ! উদয়-অচলে,
কনক-উদয়াচলে, আবার, সুন্দরি,
বিক্রম-অাদিত্যে তুমি হের লো হরষে,
নব আদিত্যের রূপে ! পুৰ্ব্বে-রূপ ধরি,
ফোট পুনঃ পুর্ব্বরূপে, পুনঃ পূৰ্ব্ব-রসে
এত দিনে প্রভাতিল দুখ-বিভাবরী ;
ফোট মনানন্দে হাসি মনের সরসে ।

",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B8%E0%A6%82%E0%A6%B8%E0%A7%8D%E0%A6%95%E0%A7%83%E0%A6%A4/,,,
রামায়ণ,"সাধিনু নিদ্রায় বৃথা সুন্দর সিংহলে।—
স্মৃতি, পিতা বাল্মীকির বৃদ্ধ-রূপ ধরি,
বসিলা শিয়রে মোর ; হাতে বীণা করি,
গাইলা সে মহাগীত, যাহে হিয়া জ্বলে,
যাহে আজু আঁখি হতে অশ্রু-বিন্দু গলে !
কে সে মূঢ় ভূভারতে, বৈদেহি সুন্দরি,
নাদি আর্দ্রে মনঃ যার তব কথা স্মরি,
নিত্য-কান্তি কমলিনী তুমি ভক্তি-জলে!
দিব্য চক্ষুঃ দিলা গুরু;দেখিনু সুক্ষণে
শিলা জলে;কুম্ভকর্ণ পশিল সমরে,
চলিল অচল যেন ভীষণ ঘোষণে,
কাঁপায় ধরায় ঘন ভীম-পদ-ভরে।
বিনাশিলা রামানুজ মেঘনাদে রণে;
বিনাশিলা রঘুরাজ রক্ষোরাজেশ্বরে।",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B0%E0%A6%BE%E0%A6%AE%E0%A6%BE%E0%A7%9F%E0%A6%A3/,,,
ভারত-ভূমি,"কে না লোভে, ফণিনীর কুন্তলে যে মণি
ভূপতিত তারারূপে, নিশাকালে ঝলে ?
কিন্তু কৃতান্তের দূত বিষদন্তে গণি,
কে করে সাহস তারে কেড়ে নিতে বলে ?
হায় লো ভারত-ভূমি! বৃথা স্বর্ণ-জলে
ধুইলা বরাঙ্গ তোর, কুরঙ্গ-নয়নি,
বিধাতা ? রতন সিঁথি গড়ায়ে কৌশলে,
সাজাইলা পোড়া ভাল তোর লো, যতনি!
নহিস্ লো বিষময়ী যেমতি সাপিনী;
রক্ষিতে অক্ষম মান প্রকৃত যে পতি ;
পুড়ি কামানলে, তোরে করে লো অধীনী
(হা ধিক্!) যবে যে ইচ্ছে, যে কামী দুৰ্ম্মতি!
কার শাপে তোর তরে, ওলো অভাগিনি,
চন্দন হইল বিষ;সুধা তিত অতি ?",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%AD%E0%A6%BE%E0%A6%B0%E0%A6%A4-%E0%A6%AD%E0%A7%82%E0%A6%AE%E0%A6%BF/,,,
পৃথিবী ,"   হে বসুধে, জগৎজননি!
     দয়াময়ী তুমি, সতি, বিদিত ভুবনে!
           যবে দশানন অরি,
     বিসৰ্জ্জিলা হুতাশনে জানকী সুন্দরী,
           তুমি গো রাখিলা বরাননে।
তুমি, ধনি, দ্বিধা হয়ে,       বৈদেহীরে কোলে লয়ে,
    জুড়ালে তাহার জ্বালা বাসুকি-রমণি!

           হে বসুধে, রাধা বিরহিণী!
    তার প্রতি আজি তুমি বাম কি কারণে?
শ্যামের বিরহানলে,           সুভগে, অভাগা জ্বলে,
          তারে যে কর না তুমি মনে?
পুড়িছে অবলা বালা,        কে সম্বরে তার জ্বালা,
    হায়, এ কি রীতি তব, হে ঋতু কামিনি!

 
         শমীর হৃদয়ে অগ্নি জ্বলে—
    কিন্তু সে কি বিরহ-অনল, বসুন্ধরে?
         তা হলে বন-শোভিনী
    জীবন যৌবন তাপে হারাত তাপিনী—
          বিরহ দুরূহ দুহে হরে!
পুড়ি আমি অভাগিনী,        চেয়ে দেখ না মেদিনি,
   পুড়ে যথা বনস্থলী ঘোর দাবানলে!

 
          আপনি তো জান গো ধরণি
  তুমিও তো ভালবাস ঋতুকুলপতি!
          তার শুভ আগমনে
   হাসিয়া সাজহ তুমি নানা আভরণে—
   কামে পেলে সাজে যথা রতি!
অলকে ঝলকে কত               ফুল-রত্ন শত শত!
   তাহার বিরহ দুঃখ ভেবে দেখ, ধনি!

 
         লোকে বলে রাধা কলঙ্কিনী!
   তুমি তারে ঘৃণা কেনে কর, সীমন্তিনি?
         অনন্ত, জলধি নিধি—
    এই দুই বরে তোমা দিয়াছেন বিধি,
         তবু তুমি মধুবিলাসিনী!
শ্যাম মম প্রাণ স্বামী—     শ্যামে হারায়েছি আমি,
    আমার দুঃখে কি তুমি হও না দুঃখিনী?

 
         হে মহি, এ অবোধ পরাণ
    কেমনে করিব স্থির কহ গো আমারে?
         বসন্তরাজ বিহনে
    কেমনে বাঁচ গো তুমি—কি ভাবিয়া মনে—
         শেখাও সে সব রাধিকারে!
মধু কহে, হে সুন্দরি,             থাক হে ধৈরয ধরি,
    কালে মধু বমুধারে করে মধুদান!",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%AA%E0%A7%83%E0%A6%A5%E0%A6%BF%E0%A6%AC%E0%A7%80/,,,
দুদিন,"আরম্ভিছে শীতকাল,  পড়িছে নীহার জাল,
শীর্ণ বৃক্ষ-শাখা যত ফুল পত্র হীন;
মৃতপ্রায় পৃথিবীর মুখের উপরে
বিষাদে প্রকৃতি মাতা,  শুভ্র বাষ্পজালে গাঁথা
কুঝ্‌ঝটি-বসন খানি দেছেন টানিয়া;
পশ্চিমে গিয়েছে রবি, স্তব্ধ সন্ধ্যা বেলা।
বিদেশে আইনু শ্রান্ত পথিক একেলা!

রহিনু দুদিন।
এখনো রয়েছে শীত  বিহঙ্গ গাহে না গীত,
এখনো ঝরিছে পাতা, পড়িছে তুহিন।
বসন্তের প্রাণ-ভরা চুম্বন পরশে


সর্ব্ব অঙ্গ শিহরিয়া  পুলকে আকুল হিয়া
মৃত-শয্যা হতে ধরা জাগেনি হরষে।
এক দিন, দুই দিন ফুরাইল শেষে,
আবার উঠিতে হল, চলিনু বিদেশে!

একখানা ভাঙ্গা লঘু মেঘের মতন
কত গিরি হতে গিরি  বেড়াতেছি ফিরি ফিরি,
যে দিকে লইয়া যায় অদৃষ্ট পবন।
আসিলাম একবার শুভ-দৈব বলে
ফুলে ফুলে ভরা এক শ্যামল অচলে।
রহিনু দুদিন-
সাঁঝের কিরণ পিয়া-নির্ঝরের জলে গিয়া
ইন্দ্র ধনু নিরমিয়া খেলিলাম কত,
ডুবে গেনু জোছনায়, আঁধার পাখার গায়
বসালেম তারা শত শত।
ফুরালাে দুদিন-
সহসা আরেক দিকে বহিল পবন,
দুদিনের খেলাধূলা ফুরাল আমার,
আবার—আরেক দিকে চলিনু আবার।


এই যে ফিরানু মুখ, চলিনু পূরবে,
আর কিরে এ জীবনে ফিরে আসা হবে?
কত মুখ দেখিয়াছি দেখিব না আর।
ঘটনা ঘটিবে কত,  বরষ বরষ শত
জীবনের পর দিয়া হয়ে যাবে পার;
হয়ত বা একদিন অতি দূর দেশে,
আসিয়াছে সন্ধ্যা হয়ে  বাতাস যেতেছে বয়ে,
একেলা নদীর ধারে রহিয়াছি বসে,
হুহু করে উঠিবেক সহসা এ হিয়া,
সহসা এ মেঘাচ্ছন্ন স্মৃতি উজলিয়া
একটি অস্ফুট রেখা  সহসা দিবে রে দেখা
একটি মুখের ছবি উঠিবে জাগিয়া,
একটি গানের ছত্র পড়িবেক মনে,
দুয়েক্‌টি সুর তার উদিবে স্মরণে,
অবশেষে একেবারে সহসা সবলে
বিস্মৃতির বাঁধ গুলি  ভাঙ্গিয়া চূর্ণিয়া ফেলি
সে দিনের কথাগুলি বন্যার মতন
একেবারে বিপ্লাবিয়া ফেলিবে এ মন।

পাষাণ মানব মনে সহিবে সকলি।


ভুলিব, যতই যাবে বর্ষ বর্ষ চলি-
কিন্তু আহা, দুদিনের তরে হেথা এনু,
একটি কোমল প্রাণ ভেঙ্গে রেখে গেনু।
তার সেই মুখ খানি-কাঁদো কাঁদো মুখ,
এলানো কুন্তল জালে ছাইয়াছে বুক,
বাষ্পময় আঁখি দুটি  অনিমিখ আছে ফুটি
আমারি মুখের পানে; অঞ্চল লুটিছে,-
থেকে থেকে উচ্ছসিয়া কাঁদিয়া উঠিছে,
সেই সে মুখানি,-আহা করুণ মুখানি,-
সুকুমার কুসুমটি—জীবন আমার-
বুক চিরে হৃদয়ের হৃদয় মাঝার
শত বর্ষ রাখি যদি দিবস রজনী
মেটে না মেটে না তবু তিয়াষ আমার;-
শত ফুল দলে গড়া সেই মুখ তার,
স্বপনেতে প্রতি নিশি  হৃদয়ে উদিবে আসি,
এলানাে আকুল কেশে, আকুল নয়নে।
সেই মুখ সঙ্গী মাের হইবে বিজনে-
নিশীথের অন্ধকার আকাশের পটে
নক্ষত্র তারার মাঝে উঠিবেক ফুটে
ধীরে ধীরে রেখা রেখা সেই মুখ তার,


নিঃশব্দে মুখের পানে চাহিয়া আমার।
চমকি উঠিব জাগি শুনি ঘুম ঘোরে,
“যাবে তবে? যাবে?” সেই ভাঙ্গা ভাঙ্গা স্বরে।
সাহারার অগ্নিশ্বাস  একটি পবনােচ্ছাস
বহিয়া গেলাম চলি মুহূর্তের তরে
স্নিগ্ধচ্ছায়া সুকুমার ফুল-বন পরে,-
কোমলা যুঁথীর এক পাপড়ি খসিল,
ম্রিয়মাণ বৃন্ত তার নােয়ায়ে পড়িল।
ফুরালো দুদিন-
শরতে যে শাখা হয়েছিল পত্রহীন
এ দুদিনে সে শাখা উঠেনি মুকুলিয়া!
অচল শিখর পরি  যে তুষার ছিল পড়ি
এ দুদিনে কণা তার যায়নি গলিয়া,
কিন্তু এ দুদিন মাঝে একটি পরাণে
কি বিপ্লব বাধিয়াছে কেহ নাহি জানে!
ক্ষুদ্র এ দুদিন তার শত বাহু দিয়া
চিরটি জীবন মাের রহিবে বেষ্টিয়া!
দুদিনের পদচিহ্ন চিরদিন তরে
অঙ্কিত রহিবে ",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%A6%E0%A7%81%E0%A6%A6%E0%A6%BF%E0%A6%A8,,,
পরাজয় সঙ্গীত,"একা বসে বিজনে বিদেশে!
জানিতাম জানিতাম হা-রে
এমনি ঘটিবে অবশেষে!

হৃদয়ের পানে চেয়ে কাঁদিয়াছি প্রতিদিন
বিধাতা, কেন গো তারে, সৃজিয়াছ দীন হীন?
হীন-বল, ক্ষীণ-তনু, টলমল পায়ে পায়,
একটু বহিলে বায়ু লুটায়ে পড়িতে চায়,
আশ্রয় চলিয়া গেলে,  আর সে আঁখি না মেলে,
অমনি ধূলায় পড়ে, অমনি মরিয়া যায়।
কত কি করিতে সাধ কিছু না করিতে পারে,
তরঙ্গে বায়ুতে মিলি খেলায়ে বেড়ায় তারে!
প্রাণের নিভৃতে পশি,  প্রতিদিন বসি, বসি,
মরমের অস্থি দিয়ে একেকটি আশা গড়ে
দুর্বল মনের আশা প্রতি দিন ভেঙ্গে পড়ে,


অতীত, শিয়রে বসি কাঁদিয়া শুনায় গান,
কত সুখ-স্বপনের আরম্ভ ও অবসান।
ফুটিতে পারিত ফুল, না ফুটিয়া ঝ'রে গেল,
গাহিতে পারিত পাখী, না গাহিয়া ম'রে গেল।
জলদ-মূরতিবৎ,  অতি দূরে ভবিষ্যৎ
ফুটন্ত আশার ফুল লইয়া দাঁড়ায়ে আছে,
বর্ত্তমান তারি পানে  ছুটিছে আকুল প্রাণে
যত যায়—যত যায় কিছুতে পায় না কাছে!
মন, কত দিন ধোরে  দেখিয়া আইনু তােরে
বুঝিলাম বিফল প্রয়াস।
সংসার-সমরে ঘাের  পরাজয় আছে তাের
অপমান আর উপহাস!

সংসারে যাহারা ছিল  সকলেই জয়ী হল
তােরি শুধু হল পরাজয়,
প্রতি রণে প্রতি পদে একে একে ছেড়ে দিলি
জীবনের রাজ্য সমুদয়।
যতবার প্রতিজ্ঞা করিলি
ততবার পড়িল টুটিয়া,
ছিন্ন আশা বাঁধিয়া তুলিলি


বার বার পড়িল লুটিয়া।
যাহা কিছু চাহিলি করিতে
করিতে নারিলি কিছু তার,
কাঁদিলিরে যাহাদের তরে
তারা না কাঁদিল একবার।
সান্ত্বনা সান্ত্বনা করি ফিরি
সান্ত্বনা কি মিলিল রে মন?
জুড়াইতে ক্ষত বক্ষঃস্থল
ছুরিরে করিলি আলিঙ্গন।
ইচ্ছা, সাধ, আশা যাহা ছিল
অদৃষ্ট সকলি লুটে নিল।

মনে হইতেছে আজি, জীবন হারায়ে গেছে
মরণ হারায়ে গেছে হয়,
কে জানে একি এ ভাব? শূন্য পানে চেয়ে আছি
মৃত্যুহীন মরণের প্রায়!
পরাজিত এ হৃদয়, জীবনের দুর্গ মম
মরণে করিল সমর্পণ
তাই আজ জীবনে মরণ!


হৃদয় রে, কি করিলি?  সব তুই ছেড়ে এলি
দেখিলিনে কে আছে কোথায়?
প্রিয়জন, পরিজন, শৈশবের সহচর,
ঘরে ঘরে আছে যে সেথায়!
সুখ দুঃখ আশা প্রেম, হাসি আর অশ্রুজল
কবিতা কল্পনা সেথা আছে!
তুই সব ছেড়ে দিলি,  তুই পলাইয়া এলি,
তাদের রাখিলি কার কাছে?


হৃদয়, হৃদয় মাের,  দেখ্‌রে সম্মুখে তাের
অনন্ত কিছু-না এক দাঁড়ায়ে রয়েছে ঘাের!
সেথা দাঁড়াবার ঠাঁই  এক তিল মাত্র নাই
পড়িবি তাহারাে নাই স্থান।
নেমে যাবি, নেমে যাবি,  দিন রাত্রি নেমে যাবি,
দিন-রাত্রি-হীন সেই আঁধার বিমান-
যত যাবি, তত যাবি, নাই পরিমাণ।
জাগ্‌, জাগ্‌, জাগ্‌, ওরে,  গ্রাসিতে এসেছে তােরে
নিদারুণ শূন্যতার ছায়া,
আকাশ-গরাসী তার কায়া!
গেল তাের চন্দ্র সূর্য্য, গেল তাের গ্রহ তারা,


গেল তাের আত্ম আর পর,
এইবেলা প্রাণপণ কর।
এই বেলা ফিরে দাঁড়া তুই,
স্রোতোমুখে ভাসিস্‌নে আর!
যাহা পাস্ আঁকড়িয়া ধর
সম্মুখে অসীম পারাবার।
সম্মুখেতে চির অমানিশি,
সম্মুখেতে মরণ বিনাশ।
গেল, গেল বুঝি নিয়ে গেল,
আবর্ত্ত করিল বুঝি গ্রাস।
ওই দেখ্ সুখ চলে গেল,
ওই দেখ্ দুঃখ চলে যায়,
ওই দেখ্ হাসি মিশাইল,
ওই দেখ্ অশ্রুও শুখায়।
কবিতা, এ হৃদয়ের প্রাণ,
সকলি ত্যজিনু যার লাগি
সকলে ত্যজিয়া গেল যদি,
সেও ওই যেতেছে তেয়াগি।
আর না, আর না রে হৃদয়,
আর ত বিলম্ব ভাল নয়!


কেমনে ভাবিব, ওরে,  কল্পনা ত্যেজেছে মােরে,
খুঁজিব সমস্ত হৃদি-ভাব নাই—কথা নাই-
কাঁদিতে ভুলিয়া যাব যতই কাঁদিতে চাই।
মরুময় হৃদয়েতে বহিব কি চির দিন
কঠোর, অচল স্তব্ধ দুঃখের তুষার ভার?
কল্পনা কিরণ দিয়া গলায়ে গলায়ে তারে
সঙ্গীত-নির্ঝর-স্রোতে ঢালিতে নারিব আর?
স্রোত হীন শব্দহীন কঠিন দুঃখের কায়,
কল্পনা করিতে গেলে হৃদয় ফাটিয়া যায়!
হৃদয়রে, ওঠ্ একবার,
সব যাক, সবু যাক আর,
কল্পনারে ডেকে আন্ মনে,
অশ্রু জল থাক্ দুনয়নে!
সেই শুধু শেষ অবশেষ
সুখ দুঃখ আশা ভরসার!
প্রাণপণে রাখ তাহা ধরে
সেও যেন হারাসনে আর!
কাঁদিবার রাখিস্ সম্বল
কল্পনা ও নয়নের জল।


সে যদি হারায়ে যায়,  হৃদয়রে হায় হায়
কে সহিবে দুঃখহারা দুখ,
কেমনে দেখিব বল  অশ্রুহীন নেত্র মেলি
হৃদি-হীন হৃদয়ের মুখ?
সে যদি হারায়ে যায়,  হৃদয় রে হায় হায়
আজ তবে কেঁদে নিই আয়,
শেষ অশ্রুবারি আজি  ঢালিরে প্রাণের সাধে,
গেয়ে নিই যত প্রাণ চায়!
বল্ “ওই যায় যায় -সুখ যায়, দুঃখ যায়,
হাসি যায়, অশ্রুজল যায়।”
বল্ “ওই দাঁড়াইয়া,  আলিঙ্গন বাড়াইয়া
শূন্যতা, আকাশব্যাপী কায়!”
বল্ “যাহা গেল, তাহা  চিরকাল তরে গেল,
পাধনা তা মুহূর্ত্তের তরে।
তবে আয়, অশ্রু আয়,  বিদায়ের শেষ দেখা
আর দেখা হবে না ত পরে!”",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%AA%E0%A6%B0%E0%A6%BE%E0%A6%9C%E0%A6%AF%E0%A6%BC_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4,,,
শিশির ,"শিশির কাঁদিয়া শুধু বলে,
“কেন মোর হেন ক্ষুদ্র প্রাণ?
শিশুটির কল্পনার মত
জনমি অমনি অবসান?
ঘুম-ভাঙা উষা মেয়েটির
একটি সুখের অশ্রু হায়,
হাসি তার ফুরাতে ফুরাতে
এ অশ্রুটি শুকাইয়া যায়!
ফুলটির আঁখি ফুটাইয়া,
মলয়ের প্রাণ জুড়াইয়া,
কাননের শ্যামল কপোলে
অশ্রুময় হাসি বিকাশিয়া,—
প্রভাত না ছুটিতে ছুটিতে,
মালতী না ফুটিকে ফুটিতে,
এই হাসি-বিন্দুটির প্রাণ
কোথায় যে যায় মিলাইয়া!


বিশাল এ জগতের মাঝ,
আর কিছু নাই মাের কাজ?
প্রভাতের জগতের পানে
হেরি শুধু অবাক্ নয়ানে,
হাসিটি ফুটিয়া উঠে মুখে,
ডুবে যাই প্রভাতের সুখে,
দুই দণ্ড হাসিতে ভাসিয়া
হাসির কোলেতে ম’রে যাই।
আর কিছু- কিছু কায নাই?

টুকটুকে মুখখানি নিয়ে
গােলাপ হাসিছে মুচকিয়ে,
বকুল প্রাণের সুধা দিয়ে
বায়ুরে মাতাল করি তুলে;
প্রজাপতি ভাবিয়া না পায়
কাহারে তাহার প্রাণ চায়,
তুলিয়া অলস পাখা দুটি
ভ্রমিতেছে ফুল হতে ফুলে।
সেই হাসি-রাশির মাঝারে
আমি কেন থাকিতে না পাই?


যেমনি নয়ন মেলি, হায়,
সুখের নিমেষটির প্রায়,
অতৃপ্ত হাসিটি মুখে ল’য়ে
অমনি কেন গাে ম’রে যাই?
শুয়ে শুয়ে অশােক পাতায়
মুমূর্ষ শিশির বলে “হায়!
কোন সুখ ফুরায়নি যার
তার কেন জীবন ফুরায়!”

“আমি কেন হইনি শিশির?
কহে কবি নিশ্বাস ফেলিয়া।
“প্রভাতেই যেতেম শুকায়ে
প্রভাতেই নয়ন মেলিয়া!
হে বিধাতা, শিশিরের মত
গড়েছ আমার এই প্রাণ,
শিশিরের মরণটি কেন
আমারে করনি তবে দান?
আমি, দেব, প্রভাতের কবি,
ভালবাসি প্রভাতের রবি,
ভালবাসি প্রভাতের ফুল,


ভালবাসি প্রভাতের বায়!
ওই দেখ, মধ্যাহ্ন আইল,
চারিদিকে ফুল শুকাইল,
জনমেছি যাহাদের সাথে
তাহারা সবাই চ’লে যায়!
হাসি হয়ে জনম লভিনু
অশ্রু হয়ে বেঁচে আছি হায়!
শিশিরে অমর করি যদি
গড়িতে বাসনা ছিল, বিধি,
অমর করনি কেন ফুল?
উষা কেন চ’লে যায় তবে?
উষায় যে লভিল জনম,
উষা গেলে সে কেন রহিবে?
যে দিকেই ফিরাই নয়ন,
দুঃখ শােক মরণ কেবল!
ওহে প্রভু, করুণা আগার,
এ শােকের জগত-মাঝার,
তুমি কি ফেলেছ মােরে, কবি,
তােমার একটি অশ্রু জল?
বহিতে পারি না সখা, আর,

মৃত্যুময় জীবন আমার,
তোমার সে তপন-কিরণে
এ শিশির মিলাইতে চায়।”
তাই কবি কহিল কাঁদিয়া
“শিশির হ’তেম যদি হায়!”",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B6%E0%A6%BF%E0%A6%B6%E0%A6%BF%E0%A6%B0,,,
সংগ্রাম সঙ্গীত ,"হৃদয়ের সাথে আজি
করিব রে-করিব সংগ্রাম!
এত দিন কিছু না করিনু,
এত দিন বসে রহিলাম,
আজি এই হৃদয়ের সাথে
একবার করিব সংগ্রাম।
ওই দেখ, ওই আসে,  বুঝি চরাচর গ্রাসে
আমার হৃদয় অন্ধকার।
মেলিয়া অলস আঁখি,  কেমনে বসিয়া থাকি?
আক্রমিছে জগৎ আমার।


জগৎ করিছে হাহাকার!
বিলাপে পূরিল চারিধার!
কাঁদে রবি, কাঁদে শশি,  কেঁদে তারা পড়ে খসি,
কেঁদে উঠে বাযু শত বার!
চেয়ে দেখে দশ দিশি,  কাঁদে দিবা, কাঁদে নিশি,
মৌন সন্ধ্যা অমঙ্গল গণি,
দশ দিকে কাদে প্রতিধ্বনি!
ক্রন্দনের কোলাহল  আক্রমিছে নভস্থল,
শতমুখী বন্যার মতন,
কোলাহল-সিন্ধু মাঝে  জগৎ তরীর মত
করিতেছে উত্থান পতন!

এ আমার বিদ্রোহী হৃদয়
আমারে যে করিয়াছে জয়!
যে দিকে মেলিছে আঁখি  জ্বলে তরু মরে পাখী,
সে দিক হতেছে মরুময়!
চরাচরে আগুন লাগায়,
চারিদিকে দুর্ভিক্ষ জাগায়!
পরাণের অন্তঃপুরে  কাঁদিছে আকাশ পূরে
স্নেহ প্রেম বিধবার বেশে!

মৃত শিশু লয়ে বুকে  আশা বসি ম্লান মুখে,
ভস্মময় শ্মশান-প্রদেশে।
সুখ, অতি সুকুমার,  সহিতে নারিল আর,
কেঁদে কেঁদে মরে গেল শোকে!
জল নাই করুণার চোখে,
ফুল নাই কল্পনার বনে,
হাসি নাই স্মৃতির আননে!

বিদ্রোহী এ হৃদয় আমার
জগৎ করিছে ছারখার।
ফেলিয়া আঁধার ছায়া  গ্রাসিছে চাঁদের কায়া
সুবিশাল রাহুর আকার।
মেলিয়া আঁধার গ্রাস  দিনেরে দিতেছে ত্রাস,
মলিন করিছে মুখ তার!
উষার মুখের হাসি লয়েছে কাড়িয়া,
গভীর বিরামময়  সন্ধ্যার প্রাণের মাঝে
দুরন্ত অশান্তি এক দিয়াছে ছাড়িয়া!
প্রাণ হতে মুছিতেছে অরুণের রাগ,
দিতেছে প্রাণের মাঝে কলঙ্কের দাগ!
প্রাণের পাখীর গান দিয়াছে থামায়ে,


বেড়াত’ যে সাধ গুলি  মেঘের দোলায় দুলি
তাদের দিয়েছে হায় ভূতলে নামায়ে!
ক্রমশই বিছাইছে অন্ধকার পাখা,
আঁখি হতে সব কিছু পড়িতেছে ঢাকা!
ফুল ফুটে—আমি আর দেখিতে না পাই,
পাখী গাহে, মাের কাছে গাহে না সেআর!
দিন হল, আলাে হল, তবু দিন নাই,
আমি শুধু নেহারি পাখার অন্ধকার!

মিছা ব’সে রহিব না আর
চরাচর হারায় আমার।
রাজ্যহারা ভিখারীর সাজে,
ভস্ম, দগ্ধ, ধ্বংশ পরি  ভ্রমিব কি হাহা করি
জগতের মরুভূমি মাঝে?
আজ তবে হৃদয়ের সাথে
এক বার করিব সংগ্রাম!
ফিরে নেব, কেড়ে নেব আমি
জগতের একেকটি গ্রাম!
ফিরে নেব রবি শশি তারা,
ফিরে নেব সন্ধ্যা আর উষা,

পৃথিবীর শ্যামল যৌবন,
কাননের ফুলময় ভূষা!
ফিরে নেব হারান সঙ্গীত,
ফিরে নেব মৃতের জীবন,
জগতের ললাট হইতে
আঁধার করিব প্রক্ষালন!
আমি হব সংগ্রামে বিজয়ী,
হৃদয়ের হবে পরাজয়!
জগতের দূর হবে ভয়!
হৃদয়েরে রেখে দেব বেঁধে,
বিরলে মরিবে কেঁদে কেঁদে!
দুঃখে বিঁধি কষ্টে বিঁধি জর্জর করিব হৃদি
বন্দী হয়ে কাটাবে দিবস,
অবশেষে হইবে সে বশ,
জগতে রটিবে মোর যশ!
বিশ্ব চরাচর ময় উচ্ছ্বসিবে জয় জয়,
উল্লাসে পূরিবে চারিধার,
গাবে রবি, গাবে শশি, গবে তারা শূন্যে বসি
গাবে বায়ু শত শত বার।
চারিদিকে দিবে হুলুধ্বনি,

বরষিবে কুসুম আসার,
বেঁধে দেব বিজয়ের মালা
শান্তিময় ললাটে আমার!",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B8%E0%A6%82%E0%A6%97%E0%A7%8D%E0%A6%B0%E0%A6%BE%E0%A6%AE-%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4,,,
আমি-হারা,"পরাণের অন্ধকার অরণ্য মাঝারে
আমি মোর হারাল’ কোথায়?
ভ্রমিতেছি পথে পথে, খুঁজিতেছি তারে-
ডাকিতেছি, আয়, আয়, আয়,
আর কি সে আসিবেনা হায়!
আর কিরে পাবনা’ক তায়?
হৃদয়ের অন্ধকারে গভীর অরণ্য তলে
আমি মোর হারাল’ কোথায়?
দিবস শুধায় মোরে-রজনী শুধায়,
নিতি তারা অশ্রুবারি ফেলে,
শুধায় আকুল হ’য়ে চন্দ্র সূর্য্য তারা
“কোথা তুমি, কোথা তুমি গেলে!’

আঁধার হৃদয় হতে উঠিছে উত্তর
“মোরে কোথা ফেলেছি হারায়ে!”
হৃদয়ের হায় হায় হাহাকার ধ্বনি
ভ্রমিতেছে নিশীথের বায়ে!


হায় হায়!
জীবনের তরুণ বেলায়,
কে ছিলরে হৃদয় মাঝারে,
দুলিতরে অরুণ দোলায়!
হাসি তার ললাটে ফুটিত,
হাসি তার ভাসিত নয়নে,
হাসি তার ঘুমায়ে পড়িত
সুকোমল অধর শয়নে।
হাসি-শিশু আননে তাহার
খেলাইত চপল চরণে,
রবিকর খেলায় যেমন
তটিনীর নয়নে নয়নে।
ঘুমাইলে, নন্দন-বালিকা
গেঁথে দিত স্বপন-মালিকা,
জাগরণে, নয়নে তাহার
জাগরণে, নয়নে তাহার

ছায়াময় স্বপন জাগিত;
আশা তার পাখা প্রসারিয়া
উড়ে যেত উধাও হইয়া,
চাঁদের পায়ের কাছে গিয়ে
জোস্নাময় অমৃত মাগিত।
বনে সে তুলিত শুধু ফুল,
শিশির করিত শুধু পান,
প্রভাতের পাখীটির মত
হরষে করিত শুধু গান!
কে গো সেই, কে গো হায় হায়,
জীবনের তরুণ বেলায়
খেলাইত হৃদয় মাঝারে
দুলিতরে অরুণ-দোলায়?
সচেতন অরুণ কিরণ
কে সে প্রাণে এসেছিল নামি?
সে আমার শৈশবের কুঁড়ি,
সে আমার সুকুমার আমি!


প্রতিদিন বাড়িল আঁধার,
পথ মাঝে উড়িলরে ধূলি,

হৃদয়ের অরণ্য আঁধারে
দুজনে আইনু পথ ভুলি।
নয়নে পড়িছে তার রেণু,
শাখা বাজে সুকুমার কায়,
ঘন ঘন বহিছে নিঃশ্বাস
কাঁটা বিঁধে সুকোমল পায়!
ধূলায় মলিন হ’ল দেহ,
সভয়ে মলিন হ’ল মুখ,
কেঁদে সে চাহিল মুখ পানে
দেখে মোর ফেটে গেল বুক!
কেঁদে সে কহিল মুখ চাহি,
“ওগো মোরে আনিলে কোথায়?
পা'য় পা’য় বাজিতেছে বাধা,
তরু-শাখা লাগিছে মাথায়।
চারি দিকে মলিন, আঁধার,
কিছু হেথা নাহি যে সুন্দর,
কোথা গো শিশির-মাখা ফুল,
কোথা গো প্রভাত-রবিকর?”
কেঁদে কেঁদে সাথে সে চলিল,
কহিল সে সকরুণ স্বর,

“কোথা গো শিশির-মাখা ফুল,
কোথা গো প্রভাত রবি-কর।”
প্রতিদিন বাড়িল আঁধার,
পথ হল পঙ্কিল, মলিন,
মুখে তার কথাটিও নাই,
দেহ তার হ’ল বল হীন।
অবশেষে একদিন, কেমনে, কোথায়, কবে
কিছুই যে জানিনে গো হায়,
হারাইয়া গেল সে কোথায়!


রাখ’ দেব, রাখ’ মোরে রাখ,
তোমার স্নেহেতে মোরে ঢাক’,
আজি চারিদিকে মোর এ কি অন্ধকার ঘোর,
একবার নাম ধ’রে ডাক!
পারি না যে সামালিতে, কাঁদি গো আকুল চিতে,
কত রব’ মৃত্তিকা বহিয়া?
ধূলিময় দেহ মম ধূলায় আনিছে ডাকি
ধূলায় দিতেছে ঢাকি হিয়া!
মলিন দেহের ভারে হৃদয় চলিতে নারে
হৃদয় পড়িছে ভূমে লুটি,

বিমল হৃদয় মাঝে পড়িছে দেহের ছায়া,
দেহের কলঙ্ক উঠে ফুটি।
জড়ের সহিত রণে হারিবে হৃদয় মোর?
মৃত্তিকার দাসত্ব করিবে?
এক মুষ্টি ধূলি লেগে অনন্ত হৃদয় মোর
চিরস্থায়ী কলঙ্ক ধরিবে?
হৃদে লাগে মৃত্তিকার ছাপ,
এ কি নিদারুণ অভিশাপ।


হারায়েছি আমার আমারে,
আজ আমি ভ্রমি অন্ধকারে।
কখন বা সন্ধ্যাবেলা, আমার পুরাণ’ সাথী
মুহুর্ত্তের তরে আসে প্রাণে;
চারিদিক নিরখে নয়নে।
প্রণয়ীর শ্মশানেতে একেলা বিরলে আসি
প্রণয়ী যেমন কেঁদে যায়,
নিজের সমাধি পরে নিজে বসি উপছায়া
যেমন নিঃশ্বাস ফেলে হায়,
কুম শুকায়ে গেলে, যেমন সৌরভ তার
কাছে কাছে কাঁদিয়া বেড়ায়,

মুখ ফুরাইয়া গেলে একটি মলিন হাসি
অধরে বসিয়া কেঁদে চায়,
তেমনি সে আসে প্রাণে চায় চারিদিক পানে,
কাঁদে, আর কেঁদে চলে যায়!
বলে শুধু “কি ছিল, কি হল,
সে সব কোথায় চলে গেল!”
 * * * *
বহু দিন দেখি নাই তারে,
আসে নি এ হৃদয় মাঝারে।
মনে করি মনে আনি তার সেই মুখ খানি,
ভাল করে মনে পড়িছে না,
হৃদয়ে যে ছবি ছিল, ধুলায় মলিন হল,
আর তাহা নাহি যায় চেনা!
ভুলে গেছি কি খেলা খেলিত,
ভুলে গেছি কি কথা বলিত!
যে গান গাহিত সদা, সুর তার মনে আছে,
কথা তার নাহি পড়ে মনে।
যে আশা হৃদয়ে লয়ে উড়িত সে মেঘ চেয়ে
আর তাহা পড়ে না স্মরণে!
শুধু যবে হৃদি মাঝে চাই
মনে পড়ে—কি ছিল, কি ",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%86%E0%A6%AE%E0%A6%BF-%E0%A6%B9%E0%A6%BE%E0%A6%B0%E0%A6%BE,,,
কেন গান গাই ,"গুরুভার মন লয়ে, কত বা বেড়াবি ব’য়ে?
এমন কি কেহ তোর নাই,
যাহার হৃদয় পরে মিলিবে মুহূর্ত্ত তরে
হৃদয়টি রাখিবার ঠাঁই?
“কেহ না, কেহ না!”

সংসারে যে দিকে ফিরে চাই
এমন কি কেহ তোর নাই,—
তোর দিন শেষ হ’লে, স্মৃতি খানি ল’য়ে কোলে,
শোয়াইয়া বিষাদের কোমল শয়নে,
বিমল শিশির-মাখা প্রেম ফুলে দিয়ে ঢাকা
চেয়ে রবে আনত নয়নে?
হৃদয়েতে রেখে দিবে তুলে,
প্রতিদিন ঢেকে দিবে ফুলে,
মনোমাঝে প্রবেশিয়ে বিন্দু বিন্দু অশ্রু দিয়ে
বৃন্ত-ছিন্ন প্রেম ফুল গুলি
রাখিবেক জিয়াইয়া তুলি?

এমন কি কেহ তোর নাই?
""কেহ না, কেহ না!”

প্রাণ তুই খুলে দিলি, ভালবাসা বিলাইলি,
কেহ তাহা তুলে না লইল,
ভূমিতলে পড়িয়া রহিল;
ভালবাসা কেন দিলি তবে
কেহ যদি কুড়ায়ে না লবে?
কেন সখা কেন?
“জানি না, জানি না!”

বিজনে বনের মাঝে ফুল এক আছে ফুটে
শুধাইতে গেনু তার কাছে,
“ফুল, তুই এ, আঁধারে পরিমল দিস্ কারে,
এ কাননে কেবা তোর আছে!
যখন পড়িবি তুই ঝ’রে,
শুকাইয়া দলগুলি ধূলিতে হইবে ধূলি,
মনে কি করিবে কেহ তোরে!
তবে কেন পরিমল ঢেলে দিস্ অবিরল
ছোট মনখানি ভ’রে ভ’রে?

কেন, ফুল, কেন?
সেও বলে “জানি না, জানি না।”


সখা, তুমি গান গাও কেন,
কেহ যদি শুনিতে না চায়?
ওই দেখ পথ মাঝে যে যাহার নিজ কাজে
আপনার মনে চলে যায়।
কেহ যদি শুনিতে না চায়
কেন তবে, কেন গাও গান,
আকাশে ঢালিয়া দাও প্রাণ?
গান তব ফু রাইবে যবে,
রাগিণী কারো কি মনে রবে?
বাতাসেতে স্বরধার খেলিয়াছে অনিবার,
বাতাসে সমাধি তার হবে।
কাহারো মনেও নাহি রবে,
কেন সখা গান গাও তবে?
কেন, সখা, কেন?
“জানি না, জানি না।”
বিজন তরুর শাখে একাকী পাখীটি ডাকে,
শুধাইতে গেনু তার কাছে,


“পাখী তুই এ আঁধারে গান শুনাইবি কারে?
এ কাননে কেবা তোর আছে।
যখনি ফুরাবে তোর প্রাণ
যখনি থামিবে তোর গান,
বন ছিল যেমন নীরবে,
তেমনি নীরব পুন হবে।
যেমনি থামিবে গীত, অমনি সে সচকিত
প্রতিধ্বনি আকাশে মিলাবে,
তোর গান তোরি সাথে যাবে।
আকাশে ঢালিয়া দিয়া প্রাণ,
তবে, পাখী, কেন গাস্‌ গান?
কেন, পাখি, কেন?
সেও বলে “জানি না, জানি না!”



",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%95%E0%A7%87%E0%A6%A8_%E0%A6%97%E0%A6%BE%E0%A6%A8_%E0%A6%97%E0%A6%BE%E0%A6%87,,,
কেন গান শুনাই ,"কেন গান শুনাই।

এস সখি, এস মোর কাছে,
কথা এক শুধাবার আছে!


চেয়ে তব মুখ পানে ব’সে এই ঠাঁই—
প্রতিদিন যত গান তোমারে শুনাই,
বুঝিতে কি পার’ সখি কেন যে তা গাই?
শুধু কি তা’ পশে কানে? কথা গুলি তার
কোথা হ’তে উঠিতেছে ভাব একবার?
বুঝনা কি হৃদয়ের
কোন্ খানে শেল ফুটে
তবে প্রতি কথা গুলি
আর্ত্তনাদ করি উঠে!’
যখন নয়নে উঠে বিন্দু অশ্রুজল,
তখন কি তাই তুই দেখিস্ কেবল?
দেখ না কি কি-সমুদ্র হৃদয়েতে উথলিছে,
শুধু কণামাত্র তার আঁখি-প্রান্তে বিগলিছে!
যখন একটি শুধু উঠেরে নিশ্বাস,


তখন কি তাই শুধু শুনিবারে পাস্?
শুনিস্ না কি-ঝটিকা হৃদয়ে বেড়ায় ছুটে,
একটি উচ্ছ্বাস শুধু বাহিরেতে ফুটে!
যে কথাটি বলি আমি শোন শুধু তাই?
শোন না কি যত কথা বলা হইল না?
যত কথা বলিবারে চাই?

আমি কি শুনাই গান
ভাল মন্দ করিতে বিচার?
যবে এ নয়ন হ’তে বহে অশ্রুধার-
শুধু কি রে দেখিবি তখন
সে অশ্রু উজ্বল কি না হীরার মতন?
আমার এ গান তোরে যখন শুনাই-
নিন্দা বা প্রশংসা আমি কিছু নাহি চাই-
যে হৃদি দিয়েছি তোরে
তাই তোরে দেখাবারে চাই,
তারি ভাষা বুঝাবারে চাই,
তারি ব্যথা জানাবারে চাই,
আর কিবা চাই?
সেই হৃদি দেখিলি যখন,


তারি ভাষা বুঝিলি যখন,
তারি ব্যথা জানিলি যখন
তখন একটি বিন্দু অশ্রুবারি চাই!
(আর,কিবা চাই!)

আয় সখি কাছে মোর আয়,
কথা এক শুধাব তোমায়-
এত গান শুনালেম এত অনুরাগে
কথা তার বুকে কিলো লাগে?
একটি নিশ্বাস কিলো জাগে?
কথা শুধু শুনিয়া কি যাস্‌?
ভাল মন্দ বুঝিস্‌ কেবল?
প্রাণের ভিতর হতে
উঠে না একটি অশ্রুজল?

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%95%E0%A7%87%E0%A6%A8_%E0%A6%97%E0%A6%BE%E0%A6%A8_%E0%A6%B6%E0%A7%81%E0%A6%A8%E0%A6%BE%E0%A6%87,,,
গান সমাপন ,"গান সমাপন।


জনমিয়া এ সংসারে কিছুই শিখিনি আর
শুধু গাই গান।
স্নেহময়ী মা’র কাছে শৈশবে শিখিয়াছিনু
দুয়েকটি তান।
শুধু জানি তাই,
দিবানিশি তাই শুধু গাই।
শত ছিদ্র-ময় এই হৃদয়-বাঁশিটি ল’য়ে
বাজাই সতত,
দুঃখের কঠোর স্বর রাগিণী হইয়া যায়
মৃদুল নিঃশ্বাসে পরিণত।
আঁধার জলদ যেন ইন্দ্রধনু হয়ে যায়,
ভুলে যাই সকল যাতনা।
ভাল যদি না লাগে সে গান,
ভাল সখা, তা’ও গাহিব না!

এমন পণ্ডিত কত রয়েছেন শত শত
এ সংসার তলে,


আকাশের দৈত্য-বালা উন্মাদিনী চপলারে
বেঁধে রাখে দাসত্বের লোহার শিকলে।
আকাশ ধরিয়া হাতে নক্ষত্র-অক্ষর দেখি
গ্রন্থ পাঠ করিছেন তাঁরা,
জ্ঞানের বন্ধন যত ছিন্ন করে দিতেছেন,
ভাঙ্গি ফেলি অতীতের কারা।
কেহ বা বসিয়া আছে লক্ষীর পায়ের কাছে,
গণিছে রতন,
মাথার কিরীট হতে ছুটিছে রতন-বিভা,
জগৎ চাহিয়া আছে অবাক্ মতন।
আমি তার কিছুই করি না,
আমি তার কিছুই জানি না!
এমন মহান্ এ সংসারে
জ্ঞান রত্ন রাশির মাঝারে,
আমি দীন শুধু গান গাই,
তোমাদের মুখ পানে চাই;
আর আমি কিছুই জানি না!
ভাল যদি না লাগে সে গান
ভাল সখা, তাও গাহিব না!

বড় ভয় হ’ত, পাছে কেহই না দেখে তারে
যে জন কিছুই শেখে নাই।
ওগো সখা, ভয়ে ভয়ে তাই
যাহা জানি, সেই গান গাই!
তোমাদের মুখ পানে চাই।
শ্রান্ত দেহ হীনবল, নয়নে পড়িছে জল,
রক্ত ঝরে চরণে আমার,
নিশ্বাস বহিছে বেগে, হৃদয় বাঁশিটি মম
বাজে না-বাজে না বুঝি আর!
দিন গেল, সন্ধ্যা গেল, কেহ দেখিলে না চেয়ে
যত গান গাই!
বুঝি কারো অবসর নাই!
বুঝি কারো ভাল নাহি লাগে,
ভাল সখা আর গাহিব না!

কিছুই করি না আমি শুধু আমি গান গাই,
তা’ও আমি গাহিব না আর?
কেমনে কাটিবে দিন, কেমনে কাটিবে রাত,
হৃদয় আমার!
এ ভাঙ্গা বাঁশিটি মোর ধূলায় ফেলিয়া দিব,
একেলা পথের ধারে রহি

দেখিব পথিক যত ফিরিতেছে ইতস্ততঃ
ধনমান যশোভার বহি!
মলিন আমারে দেখি  যদি কারো মনে পড়ে,
যদি কেহ ডাকে দয়া ক’রে,
যদি কেহ বলে শেষে, “যে একটি গান জান’
একবার শুনাওত মোরে;
গাহিতে চাহিব যত মনে পড়িবে না তত,
রুদ্ধ-কণ্ঠে আসিবে না গান,
আকুল নয়ন জলে হয়ত থামিতে হবে,
ধূলিতে পড়িব ম্রিয়মাণ।
একটি যা’গান জানি তাহাও যাইব ভূলি,
পথপ্রান্তে ধূলিময় দেহ।
সংসারের কোলাহল বুঝিতে নারিব কিছু
আমি যেন অতীতের কেহ।
ভাল সখা, তাই হোক্‌ তবে,
আর আমি গান গাহিব না!

সংসারের কেহই না- কিছুই না আমি,—
প্রাণ যবে ত্যজিবে এ দেহ,
কিছুই শিখিনি আমি, কিছু জানিতামনাক’
তা’ বলে কি কাঁদিবে না কেহ?


কেহই কি বলিবে না “একটি জানিত গান
বেড়াইত সেই গান গাহিয়া গাহিয়া,
দ্বারে দ্বারে মমতা চাহিয়া।
সে গান শোনেনি কেই তার,
মুছায়নি দুখ-অশ্রুধার,
মরণ সদয় হয়ে, গেছে তারে ডেকে লয়ে
শুনিতে একটি তার গান

",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%97%E0%A6%BE%E0%A6%A8_%E0%A6%B8%E0%A6%AE%E0%A6%BE%E0%A6%AA%E0%A6%A8,,,
বিষ ও সুধা ,"অস্ত গেল দিনমণি। সন্ধ্যা আসি ধীরে
দিবসের অন্ধকার সমাধির পরে
তারকার ফুলরাশি দিল ছড়াইয়া।
সাবধানে অতি ধীরে নায়ক যেমন
ঘুমন্ত প্রিয়ার মুখ করয়ে চুম্বন
দিন-পরিশ্রমে ক্লান্ত পৃথিবীর দেহ
অতি ধীরে পরশিল সায়াহ্নের বায়ু।
দুরন্ত তরঙ্গ গুলি যমুনার কোলে
সারাদিন খেলা করি পড়েছে ঘুমায়ে।
ভগ্ন দেবালয় খানি যমুনার ধারে,
শিকড়ে শিকড়ে তার ছায়ি জীর্ণ দেহ
বট অশত্থের গাছ জড়াজড়ি করি
আঁধারিয়া রাখিয়াছে ভগন হৃদয়,
দুয়েকটি বায়ুচ্ছ্বাস পথ ভূলি গিয়া
আঁধার আলয়ে তার হয়েছে আটক,
অধীর হইয়া তারা হেথায় হোথায়
হু হু করি বেড়াইছে পথ খুঁজি খুঁজি।
শুন সন্ধ্যে! আবার এসেছি আমি হেথা,


নীরব আঁধারে তব বসিয়া বসিয়া
তটিনীর কলধ্বনি শুনিতে এয়েছি।
হে তটিনী, ওকি গান গাইতেছ তুমি!
দিন নাই, রাত্রি নাই এক তানে শুধু
এক সুরে এক গান গাইছ সতত-
এত মৃদুস্বরে ধীরে, যেন ভয় করি
সন্ধ্যার প্রশান্ত স্বপ্ন ভেঙ্গে যায় পাছে!
এ নীরব সন্ধ্যাকালে তব মৃদু গান
একতান ধ্বনি তব শুনে মনে হয়
এ হৃদি-গানেরি যেন শুনি প্রতিধ্বনি!
মনে হয় যেন তুমি আমারি মতন
কি এক প্রাণের ধন ফেলেছ হারায়ে।
এস স্মৃতি, এস তুমি এ ভগ্ন হৃদয়ে,—
সায়াহ্ন-রবির মৃদু শেষ রশ্মি-রেখা
যেমন পড়েছে ওই অন্ধকার মেঘে
তেমনি ঢাল এ হৃদে অতীত-স্বপন।
কাঁদিতে হয়েছে সাধ বিরলে বসিয়া,
কাঁদি একবার, দাও সে ক্ষমতা মোরে!

যাহা কিছু মনে পড়ে ছেলেবেলাকার


সমস্ত মালতীময়-মালতী কেবল
শৈশবকালের মোর স্মৃতির প্রতিমা!
দুই ভাই বোনে মোরা আছিনু কেমন!
আমি ছিনু ধীর শান্ত গম্ভীর-প্রকৃতি,
মালতী প্রফুল্ল অতি সদা হাসি হাসি!
ছিল না সে উচ্ছ্বাসিনী নির্ঝরিণী সম
শৈশব-তরঙ্গবেগে চঞ্চলা সুন্দরী,
ছিল না সে লজ্জাবতী লতাটির মত
সরম-সৌন্দর্যভরে ম্রিয়মাণ পারা।
আছিল সে প্রভাতের ফুলের মতন,
প্রশান্ত হরষে সদা মাখানো মুখানি;
সে হাসি গাহিত শুধু উষার সঙ্গীত-
সকলি নবীন আর সকলি বিমল!
মালতীর শান্ত সেই হাসিটির সাথে
হৃদয়ে জাগিত যেন প্রভাত পবন,
নূতন জীবন যেন সঞ্চরিত মনে।
ছেলেবেলাকার যত কবিতা আমার
সে হাসির কিরণেতে উঠেছিল ফুটি!
মালতী ছুঁইত মোর হৃদয়ের তার,
তাইতে শৈশব-গান উঠিত বাজিয়া।


এমনি আসিত সন্ধ্যা, শ্রান্ত জগতেরে
স্নেহময় কোলে তার ঘুম পাড়াইতে।
সুবর্ণ-সলিল-সিক্ত সায়াহ্ন-অম্বরে
গোধূলির অন্ধকার নিঃশব্দ চরণে
ছোট ছোট তারা গুলি দিত ফুটাইয়া,
নন্দন বনের যেন চাঁপা ফুল দিয়ে
ফুলশয্যা সাজাইত সুরবালাদের!
মালতীরে লয়ে পাশে আসিতাম হেথা
সন্ধ্যার সঙ্গীতম্বরে মিলাইয়া স্বর
মৃদুস্বরে শুনাতেম শৈশব-কবিতা!
হর্ষময় গর্ব্বে তার আঁখি উজলিত-
অবাক্ ভক্তির ভাবে ধরি মোর হাত
একদৃষ্টে মুখপানে রহিত চাহিয়া।
তার সে হরষ হেরি আমারো হৃদয়ে
কেমন মধুর গর্ব উঠিত উথলি!
ক্ষুদ্র এক কুটীর অছিল আমাদের,
নিস্তব্ধ-মধ্যাহ্নে আর নীরব সন্ধ্যায়
দূর হতে তটিনীর কলস্বর আসি
শান্ত কুটীরের প্রাণে প্রবেশিয়া ধীরে
করিত সে কুটীরের স্বপন রচনা।

দুই জনে ছিনু মোরা কল্পনার শিশু-
বনে ভ্রমিতাম যবে, সুদুর নির্ঝরে
বনশ্রীর পদধ্বনি পেতাম শুনিতে!
যাহা কিছু দেখিতাম সকলেরি মাঝে
জীবন্ত প্রতিমা যেন পেতেম দেখিতে!
কত জোছনার রাত্রে মিলি দুই জনে
ভ্রমিতাম যমুনার পুলিনে পুলিনে,
মনে হত এ রজনী পোহাতে চাবে না,
সহসা কোকিল রব শুনিয়া উষায়,
সহসা যখনি শ্যামা গাহিয়া উঠিত,
চমকিয়া উঠিতাম, কহিতাম মোরা
“এ কি হল! এরি মধ্যে পোহাল রজনী।”
দেখিতাম পূর্বদিকে উঠেছে ফুটিয়া
শুকতারা, রজনীর বিদায়ের পথে,
প্রভাতের বায়ু ধীরে উঠিছে জাগিয়া
আসিছে মলিন হয়ে আঁধারের মুখ।
তখন আলয়ে দোঁহে আসিতাম ফিরি,
আসিতে আসিতে পথে শুনিতাম মোরা
গাইছে বিজন-কুঞ্জে বউ-কথা-কও।
ক্রমশঃ বালক কাল হল অবসান,


নীরদের প্রেম-দৃষ্টে পড়িল মালতী,
নীরদের সাথে তার হইল বিবাহ।
মাঝে মাঝে যাইতাম তাদের আলয়ে;
দেখিতাম, মালতীর শান্ত সে হাসিতে
কুটীরেতে রাখিয়াছে প্রভাত ফুটায়ে।


সঙ্গীহারা হয়ে আমি ভ্রমিতাম একা,
নিরাশ্রয় এ হৃদয় অশান্ত হইয়া
কাঁদিয়া উঠিত যেন অধীর-উচ্ছ্বাসে!
কোথাও পেতনা যেন আরাম বিশ্রাম!
অনমনে আছি যবে, হৃদয় আমার
সহসা স্বপন ভাঙ্গি উঠিত চমকি!
সহসা পেতনা ভেবে, পেতনা খুঁজিয়া
আগে কি ছিলরে যেন এখন তা নাই!
প্রকৃতির কি-যেন-কি গিয়াছে হারায়ে
মনে তাহা পড়িছে না! ছেলেবেলা হতে
প্রকৃতির যেই ছন্দ এসেছি শুনিয়া
সেই ছন্দোভঙ্গ যেন হয়েছে তাহার,
সেই ছন্দে কি কথার পড়েছে অভাব-
কানেতে সহসা তাই উঠিত বাজিয়া,

হৃদয় সহসা তাই উঠিত চমকি!
জানিনা কিসের তরে, কি মনের দুখে
দুয়েকটি দীর্ঘশ্বাস উঠিত উচ্ছ্বসি!
শিখর হতে শিখরে, বন হতে বনে,
অন্যমনে একেলাই বেড়াতাম ভ্রমি-
সহসা চেতন পেয়ে উঠিয়া চমকি
সবিস্ময়ে ভাবিতাম কেন ভ্রমিতেছি,
কেন ভ্রমিতেছি তাহা পেতেম না ভাবি।


একদিন নবীন বসন্ত সমীরণে
বউ-কথা-কও যবে খুলেছে হৃদয়,
বিষাদে সুখেতে মাখা প্রশান্ত কি ভাব
প্রাণের ভিতরে যবে রয়েছে ঘুমায়ে,
দেখিনু বালিকা এক, নির্ঝরের ধারে
বন ফুল তুলিতেছে আঁচল ভরিয়া!
দুপাশে কুন্তল-জাল পড়েছে এলায়ে,
মুখেতে পড়েছে তার উষার কিরণ।
কাছেতে গেলাম তার কাঁটা বাছি ফেলি
কানন-গোলাপ তারে দিলাম তুলিয়া।
প্রতিদিন সেইখানে আসিত দামিনী,


তুলিয়া দিতাম ফুল, শুনাতেম গান,
কহিতাম বালিকারে কতকি কাহিনী,
শুনি সে হাসিত কভু, শুনিতনা কভু,
আমি ফুল তুলে দিলে ফেলিত ছিঁড়িয়া।
ভৎসনার অভিনয়ে কহিত কতকি।
কভুবা ভ্রূকুটি করি রহিত বসিয়া,
হাসিতে হাসিতে কভু যাইত পলায়ে,
অলীক সরমে কভু হইত অধীর।
কিন্তু তার ভ্রূকুটিতে, সরমে, সঙ্কোচে,
লুকানো প্রেমেরি কথা করিত প্রকাশ!
এইরূপে প্রতি উষা যাইত কাটিয়া।
এক দিন সে বালিকা না আসিত যদি
হৃদয় কেমন যেন হইত বিকল—
প্রভাত কেমন যেন যেতনা কাটিয়া-
দিন যেত অতি ধীরে নিরাশ-চরণে!
বর্ষচক্র আর বার আসিল ফিরিয়া,
নূতন বসন্তে পুনঃ হাসিল ধরণী,
প্রভাতে অলস ভাবে, বসি তরুতলে,
দামিনীরে শুধালেম কথায় কথায়
“দামিনী, তুমি কি মোরে ভালবাস বালা?”


অলীক-সরম-রোষে ভ্রূকুটি করিয়া
ছুটে সে পলায়ে গেল দূর বনান্তরে-
জানি না কি ভাবি পুনঃ ছুটিয়া আসিয়া
“ভালবাসি- ভালবাসি-”কহিয়া অমনি
সরমে-মাখানো মুখ লুকালো এ বুকে!
এইরূপে দিন যেত স্বপ্ন-খেলা খেলি।
কত ক্ষুদ্র অভিমানে কাঁদিত বালিকা
কত ক্ষুদ্র কথা লয়ে হাসিত হরষে-
কিন্তু জানিতাম কি রে এই ভালবাসা
দুদিনের ছেলেখেলা আর কিছু নয়?
কে জানিত প্রভাতের নবীন কিরণে
এমন শতেক ফুল উঠেরে ফুটিয়া
প্রভাতের বায়ু সনে খেলা সাঙ্গ হলে,
আপনি শুকায়ে শেষে ঝরে পড়ে যায়-
ওই ফুলে থুয়েছিনু হৃদয়ের আশা,
ওই কুসুমের সাথে খসে পড়ে গেল!
আর কিছু কাল পরে এই দামিনীরে
যে কথা বলিয়াছিনু আজো মনে আছে।
“দামিনী, মনে কি পড়ে সে দিনের কথা?
বল দেখি কত দিন ওই মুখ খানি

দেখিনি তোমার? তাই দেখিতে এয়েছি!
জোছনার রাত্রে যবে বসেছি কাননে,
দুয়েকটি তারা কভু পড়িছে খসিয়া,
হতবুদ্ধি দুয়েকটি পথহারা মেঘ
অনন্ত আকাশ-রাজ্যে ভ্রমিছে কেবল,
সে নিস্তব্ধ রজনীতে হৃদয়ে যেমন
একে একে সব কথা উঠেগো জাগিয়া,
তেমনি দেখিনু যেই ওই মুখখানি
স্মৃতি-জাগরণ-কারী রাগিণীর মত
ওই মুখখানি তব দেখিনু যেমনি
একে একে পুরাতন সব স্মৃতিগুলি
জীবন্ত হইয়া যেন জাগিল হৃদয়ে।
মনে আছে সেই সখি আর একদিন
এমনি গম্ভীর সন্ধ্যা, এই নদীতীর,
এই খানে এই হাত ধরিয়া তোমার
কাতরে কহেছি আমি নয়নের জলে,
“বিদায় দাওগো এবে চলিনু বিদেশে,
দেখো সখি এত দিন বাসিয়াছ ভাল
দুদিন না দেখে যেন যেওনা ভুলিয়া!
সংসারের কর্ম্ম হতে অবসর লয়ে

আবার ফিরিয়া যবে আসিব দামিনি,
নব-অতিথির মত ভেবোনা আমারে
সম্ভ্রমের অভিনয় কোরোনা বালিকা!”
কিছুই উত্তর তার দিলে না তখন,
শুধু মুখপানে চেয়ে কাতর নয়নে
ভৎসনার অশ্রুজল করিলে বর্ষণ!
যেন এই নিদারুণ সন্দেহের মোর
অশ্রুজল ছাড়া আর নাইক উত্তর!
আবার কহিনু আমি ওই মুখ চেয়ে
“কে জানে মনের মধ্যে কি হয়েছে মোর
আশঙ্কা হতেছে যেন হৃদয়ে আমার
ওই স্নেহ-সুধা-মাখা মুখখানি তোর
এজনমে আর বুঝি পাবনা দেখিতে।”
নীরক গম্ভীর সেই সন্ধ্যার আঁধারে
সমস্ত জগৎ যেন দিল প্রতিধ্বনি
“এজনমে আর বুঝি পাবনা দেখিতে।’
গভীর নিশীথে যথা আধ ঘুম ঘোরে
সুদুর শ্মশান হতে মরণের রব
শুনিলে হৃদয় উঠে কাঁপিয়া কেমন,
তেমনি বিজন সেই তটিনীর তীরে

একাকী আঁধারে যেন শুনিনু কি কথা
সমস্ত হৃদয় যেন উঠিল শিহরি!
আরবার কহিলাম “বিদায়—ভুলোনা।”
তখন কি জানিতাম এই নদীতীরে
এই সন্ধ্যাকালে আর তোমারি সমুখে।
এমনি মনের দুখে হইবে কাঁদিতে?
তখনো আমার এই বাল্য জীবনের
প্রভাত-নীরদ হতে নব-রক্ত-রাগ
যায়নি মিলায়ে সখি, তখনো হৃদয়
মরীচিকা দেখিতেছিল দুর শূন্য-পটে!
নামিনু সংসার-ক্ষেত্রে যুঝিনু একাকী,
যাহা কিছু চাহিলাম পাইনু সকলি!
তখন ভাবিনু যাই প্রেমের ছায়ায়
এতদিনকার শ্রান্তি যাবে দূর হয়ে।
সন্ধ্যাকালে মরুভূমে পথিক যেমন
নিরখিয়া দেখে যবে সম্মুখে পশ্চাতে
সুদূরে দেখিতে পায় প্রান্ত দিগন্তের
সুবর্ণ জলদ জালে মণ্ডিত কেমন,
সে দিকে তারকাগুলি চুম্বিছে প্রান্তর,
সায়াহ্ন-বালার সেথা পূর্ণতম শোভা,


কিন্তু পদতলে তার অসীম বালুকা
সারাদিন জ্বলি জ্বলি তপন কিরণে
ফেলিছে সায়হ্নকালে জ্বলন্ত নিশ্বাস।
তেমনি এ সংসারের পথিক যাহারা
ভবিষ্যত অতীতের দিগন্তের পানে,
চাহি দেখে স্বর্গ সেথা হাসিছে কেবল
পদতলে বর্ত্তমান মরুভূমি সম!
স্মৃতি আর আশা ছাড়া সত্যকার সুখ
মানুষের ভাগ্যে সখি ঘটেনাক বুঝি!
বিদেশ হইতে যবে আইসে ফিরিয়া
অতি হতভাগা যেও সেও ভাবে মনে
যারে যারে ভালবাসে সকলেই বুঝি
রহিয়াছে তার তরে আকুল-হৃদয়ে!
তেমনি কতই সখি করেছিনু আশা,
মনে মনে ভেবেছিনু কত না হরষে
দামিনী আমার বুঝি তৃষিত-নয়নে
পথ পানে চেয়ে আছে আমারি আশায়।
আমি গিয়ে কব তারে হরষে কাঁদিয়া
“মুছ অশ্রুজল সখি, বহু দিন পরে
এসেছে বিদেশ হতে ললিত তোমার”


অমনি দামিনী বুঝি আহ্লাদে উথলি
নীরব অশ্রুর জলে কবে কত কথা!
ফিরিয়া আসিনু যবে-একি হল জ্বালা!
কিছুতে নয়ন জল নারি সামালিতে।
ফের’ ফের’ চাহিও না এ আঁখির পানে,
প্রাণে বাজে অশ্রুজল দেখাতে তোমায়!
জেনো গো রমণি, জেনো, এত দিন পরে
কাঁদিয়া প্রণয় ভিক্ষা করিতে আসিনি,
এ অশ্রু দুঃখের অশ্রু-এ নহে ভিক্ষার!
কখনো কখনো সখি অন্য মনে যবে
সুবিজন বাতায়নে রয়েছ বসিয়া
সম্মুখে যেতেছে দেখা বিজন প্রান্তর
হেথা হোথা দুয়েকটি বিচ্ছিন্ন কুটীর-
হুহু করি বহিতেছে যমুনার বায়ু-
তখন কি সে দিনের দুয়েকটি কথা
সহসা মনের মধ্যে উঠে না জাগিয়া?
কখন যে জাগি উঠে পার না জানিতে!
দূরতম রাখালের বাঁশিস্বর সম
কভু কভু দুয়েকটি ভাঙ্গা ভাঙ্গা সুর
অতি মৃদু পশিতেছে শ্রবণ বিবরে;


আধ জেগে আধ ঘুমে স্বপ্ন আধ-ভোলা-
তেমনি কি সে দিনের দুয়েকটি কথা
সহসা মনের মধ্যে উঠে না জাগিয়া?
স্মৃতির নির্ঝর হতে অলক্ষ্যে গোপনে;
পথহারা দুয়েকটি অশ্রুবারিধারা
সহসা পড়ে না ঝরি নেত্র প্রান্ত হতে,
পড়িছে কি না পড়িছে পার না জানিতে।
একাকী বিজনে কভু অন্য মনে যবে
বসে থাকি, কত কি যে আইসে ভাবনা,
সহসা মুহূর্ত্ত পরে লভিয়া চেতন
কি কথা ভাবিতে ছিনু নাহি পড়ে মনে
অথচ মনের মধ্যে বিষন্ন কি ভাব
কেমন আঁধার করি রহে যেন চাপি,
হৃদয়ের সেই ভাবে কখন কি সখি
সে দিনের কোন ছায়া পড়ে না স্মরণে?
ছেলেবেলাকার কোন বন্ধুর মরণ
স্মরিলে যেমন লাগে হৃদয়ে আঘাত,
তেমনি কি সখি কভু মনে নাহি হয়
সে সকল দিন কেন গেল গো চলিয়া
যে দিন এ জন্মে আর আসিবে না ফিরি!


পুরাতন বন্ধু তারা, কত কাল আহা
খেলা করিয়াছি মোরা তাহাদের সাথে,
কত সুখে হাসিয়াছি দুঃখে কাঁদিয়াছি
সে সকল, সুখ দুঃখ হাসি কান্না লয়ে
মিশাইয়া গেল তার আঁধার অতীতে!
 * * *
চলিনু দামিনী পুনঃ চলিনু বিদেশে-
ভাবিলাম একবার দেখিব মুখানি
একবার শুনাইব মরমের ব্যথা,
তাই আসিয়াছি সখি, এ জনমে আর
আসিব না দিতে তব শান্তিতে ব্যাঘাত,
এ জন্মের তরে সখি কহ একবার
একটি স্নেহের বাণী অভাগার পরে
ভ্রমিয়া বেড়াব যবে সুদূর বিদেশে
সে কথার প্রতিধ্বনি বাজিবে হৃদয়ে!”

থাম স্মৃতি-থাম তুমি, থাম এইখানে
সম্মুখে তোমার ওকি দৃশ্য মর্ম্মভেদী?
মালতী আমার সেই প্রাণের ভগিনী,
শৈশব কালের মোর খেলার সাথী,


যৌবন কালের মোর আশ্রয়ের ছায়া,
প্রতি দুঃখ প্রতি সুখ প্রতি মনোভাব
যার কাছে না বলিলে বুক যেত ফেটে,
সেই সে মালতী মোর হয়েছে বিধবা!
আপনার দুঃখে মগ্ন স্বার্থপর আমি
ভাল করে পারি না করিতে সান্ত্বনা!
নিজের চোখের জলে অন্ধ এ নয়নে
পরের চোখের জল পেনুনা দেখিতে!
ছেলেবেলাকার সেই পুরাণো কুটীরে
হাসিতে হাসিতে এল মালতী আমার
সে হাসির চেয়ে ভাল তীব্র অশ্রুজল!
কে জানিত সে হাসির অন্তরে অন্তরে
কাল-রাত্রি অন্ধকার রয়েছে লুকায়ে!
একদিন বলেনি সে কোন দুঃখ কথা,
একদিনো কাঁদেনি সে সমুখে আমার!
জানি জানি মালতী সে স্বর্গের দেবতা!
নিজের প্রাণের বহি করিয়া গোপন,
পরের চোখের জল দিত সে মুছায়ে।
ছেলেবেলাকার সেই হাসিটি তাহার
সমস্ত আনন তার রাখিত উজ্জলি

কত না করিত যত্ন করিত সান্ত্বনা।
হাসিতে হাসিতে কত করিত আদর!
কিন্তু হা শ্মশানে যথা চাঁদের জোছনা
শ্মশানের ভীষণতা বাড়ায় দ্বিগুণ-
মালতীর সেই হাসি দেখিয়া তেমনি
নিজের এ হৃদয়ের ভগ্ন-অবশেষ
দ্বিগুণ পড়িত যেন নয়নে আমার!
তাহার আদর পেয়ে ভুলিনু যাতনা,
কিন্তু হায় দেখি নাই, বিজন-শয্যায়
কত দিন কাঁদিয়াছে মালতী গোপনে!
সে যখন দেখিত, তাহার বাল্যসখা
দিনে দিনে অবসাদে হইছে মলিন,
দিনে দিনে মন তার যেতেছে ভাঙ্গিয়া,
তখন আকুলা ‘বালা রাত্রে একাকিনী
কাঁদিয়া দেবতা কাছে করেছে প্রার্থনা-
বালিকার অশ্রুময় সে প্রার্থনা গুলি
আর কেহ শুনে নাই অন্তর্যামী ছাড়া!
দেখি নাই কত রাত্রি একাকিনী গিয়া
যমুনার তীরে বসি কাঁদিত বিরলে!
একাকিনী কেঁদে কেঁদে হইত প্রভাত,

এলোথেলো কেশপাশে পড়িত শিশির,
চাহিয়া রহিত উষা ম্লান মুখ পানে!


বিষময়, বহ্নিময়, বজ্রময় প্রেম,
এ স্নেহের কাছে তুই ঢাক মুখ ঢাক!
তুই মরণের কীট, জীবনের রাহু,
সৌন্দর্য-কুসুম-বনে তুই দাবানল,
হৃদয়ের রোগ তুই, প্রাণের মাঝারে
সতত রাখিস্‌ তুই পিপাসা পুষিয়া,
ভুজঙ্গ বাহুর পাকে মর্ম্ম জড়াইয়া
কেবলি ফেলিস তুই বিষাক্ত নিশ্বাস,
আগ্নেয় নিশ্বাসে তোর জ্বলিয়া জ্বলিয়া
হৃদয়ে ফুটিতে থাকে তপ্ত রক্তস্রোত!
জরস্তর কলেবর, আবেশে অসাড়,
শিথিল শিরার গ্রন্থি, অচেতন প্রাণ,
স্খলিত জড়িত বাণী, অবশ নয়ন,
আশা ও নিরাশা পাকে ঘুরিছে হৃদয়,
ঘুরিছে চোখের পরে জগত সংসার।
এই প্রেম, এই বিষ, বজ্র-হুতাশন
কবে রে পৃথিবী হতে যাবে দূর হয়ে!

আয় স্নেহ, আয় তোর স্নিগ্ধ-সুধা ঢালি
এ জ্বলন্ত বহিরাশি দে রে নিবাইয়া!
অগ্নিময় বৃশ্চিকের আলিঙ্গন হতে,
সুধাসিক্ত কোলে-তোর তুলেনে তুলেনে!
প্রেম-ধূমকেতু ওই উঠেছে আকাশে,
ঝুলসি দিতেছে হায় যৌবনের আঁখি,
কোথা তুমি ধ্রুবতারা ওঠ একবার,
ঢাল এ জ্বলন্ত নেত্রে স্নিগ্ধ-মৃদু-জ্যোতি!
তুমি সুধা, তুমি ছায়া, তুমি জ্যোৎস্নাধারা,
তুমি স্রোতস্বিনী, তুমি উষার বাতাস,
তুমি হাসি, তুমি আশা, মৃদুঅশ্রুজল,
এস তুমি এ প্রেমেরে দাও নিভাইয়া!
একটি মালতী যার আছে এ সংসারে
সহস্র দামিনী তার ধূলিমুষ্টি নয়!


ক্রমশঃ হৃদয় মোর এল শান্ত হয়ে
যন্ত্রণা বিষাদে আসি হ’ল পরিণত।
নিস্তরঙ্গ সরসীর প্রশান্ত হৃদয়ে
নিশীথের শান্ত বায়ু ভ্রমেগো যখন,
এত শান্ত এত মৃদু পদক্ষেপ তার

একটি চরণচিহ্ন পড়েনা সরসে,
তেমনি প্রশান্ত হৃদে প্রশান্ত বিষাদ
ফেলিতে লাগিল ধীরে মৃদুল নিঃশ্বাস!
নিরখিয়া নিদারুণ ঝটিকার মাঝে
হাসিময় শান্ত সেই মালতী কুসুমে
ক্রমশঃ হৃদয় মোর এল শান্ত হয়ে।
কিন্তু হায় কে জানিত সেই হাসিময়
সুকুমার ফুলটির মর্ম্মের মাঝারে
মরণের কীট পশি করিতেছে ক্ষয়!
হইল প্রফুল্লতর মুখখানি তার,
হইল প্রশান্ততর হাসিটি তাহার;
দিবা যবে যায় যায়, হাসিময় মেঘে
দূর আঁধারের মুখ করয়ে উজ্জল-
এ হাসি তেমনি হাসি কে জানিত তাহা!
একদা পূর্ণিমারাত্রে নিস্তব্ধ গভীর
মুখ পানে চেয়ে বালা, হাত ধরি মোর
কহিল মৃদুলস্বরে—যাই তবে ভাই!-
কোথা গেলি-কোথা গেলি মালতী আমার
অভাগা ভ্রাতারে তোর রাখিয়া হেথায়!
দুঃখের কন্টকময় সংসারের পথে

মালতী, কে লয়ে যাবে হাত ধরি মোর?
সংসারের ধ্রুবতারা ডুবিল আমার।
তেমন পূর্ণিমা রাত্রি দেখিনি কখনো,
পৃথিবী ঘুমাইতেছে শান্ত জোছনায়;
কহিনু পাগল হয়ে রাক্ষসী-পৃথিবী
এত রূপ তোরে কভু সাজেনা সাজেনা!

মালতী শুকায়ে গেল, সুবাস তাহার
এখনো রয়েছে কিন্তু ভরিয়া কুটীর।
তাহার মনের ছায়া এখনো যেনরে
সে কুটীরে শান্তিরস",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%AC%E0%A6%BF%E0%A6%B7_%E0%A6%93_%E0%A6%B8%E0%A7%81%E0%A6%A7%E0%A6%BE,,,
,"ভুলে গেছি, কবে তুমি ছেলেবেলা একদিন
মরমের কাছে এয়েছিলে,
স্নেহময়, ছায়াময়, সন্ধ্যায় আঁখি মেলি
একবার শুধু চেয়েছিলে,
স্তরে স্তরেএ হৃদয় হয়ে গেল অনাবৃত,
হৃদয়ের দিশি দিশি হয়ে গেল উঘাটিত,
একে একে শত শত ফুটিতে লাগিল তারা,
তারকা-অরণ্য মাঝে নয়ন হইল হারা!
বুঝি গো সন্ধ্যার কাছে, শিখেছে সন্ধ্যার মায়া
ওই আঁখি দুটি,—
চাহিলে হৃদয় পানে মরমেতে পড়ে ছায়া,
তারা উঠে কুটি!
আগে কে জানিত বল কত কি লুকান’ ছিল
হৃদয়-নিভৃতে,
তোমার নয়ন দিয়া আমার নিজের হিয়া
পাই দেখিতে।

কখনো গাওনি তুমি, কেবল নীরবে রহি
শিখায়েছ গান,
স্বপ্নময় শাস্তিময় পূরবী রাগিণী তানে,
বাঁধিয়াছ প্রাণ।
আকাশের পানে চাই—সেই সুরে গান গাই
একেলা বসিয়া!
একে একে সুর গুলি, অনন্তে হারায়ে যায়
আঁধারে পশিয়া!


বল দেখি কত দিন আসনি এ শূন্য প্রাণে,
বল দেখি কত দিন চাওনি হৃদয় পানে,—
বল দেখি কত দিন শোননি এ মোর গান,
তবে সখি গান-গাওয়া হল বুঝি অবসান!


বল মেরে বল দেখি, এ আমার গান গুলি
কেন আর ভাল নাহি লাগে,
প্রাণের রাগিণী শুনি নয়নে জাগেনা আভা
কেন সখি কিসের বিরাগে?
যে রাগ শিখায়েছিলে সে কি আমি গেছি ভুলে?
তার সাথে মিলিছে না সুর?

তাই কি আসনা প্রাণে,  তাই কি শােন না গান,
তাই সখি, রয়েছ কি দূর!
ভাল সখি, আবার শিখাও-,
আর বার মুখপানে চাও,
একবার ফেল অশ্রুজল,
একবার শােন গান গুলি,
তা হলে পুরাণ’ সুর  আবার পড়িবে মনে,
আর কভু যাইব না ভূলি!

সেই পুরাতন চোখে  মাঝে মাঝে চেয়ে সখি
উজলিয়া স্মৃতির মন্দির,
এই পুরাতন প্রাণে  মাঝে মাঝে এসে সখি
শূন্য আছে প্রাণের কুটীর।
নহিলে আধার মেঘ রাশি
হৃদয়ের আলোক নিভাবে,
একে একে ভূলে যাব সুর,
গান গাওয়া সাঙ্গ হয়ে যাবে।",রবীন্দ্রনাথ ঠাকুর ,অক্ষরবৃত্ত,https://bn.m.wikisource.org/wiki/%E0%A6%B8%E0%A6%A8%E0%A7%8D%E0%A6%A7%E0%A7%8D%E0%A6%AF%E0%A6%BE_%E0%A6%B8%E0%A6%99%E0%A7%8D%E0%A6%97%E0%A7%80%E0%A6%A4/%E0%A6%B8%E0%A6%AE%E0%A6%BE%E0%A6%AA%E0%A6%A8,,,
বাণিজ্যেতে যাবো আমি ,"বাণিজ্যেতে যাবো আমি সিন্দাবাদের মতো
পাহাড়-সাগর-অরণ্য-মাঠ ছাড়িয়ে শত শত।
মাগো আমায় দাও সাজিয়ে ময়ূরপঙ্খীখানা
মাগো আমি আজকে তোমার শুনবো না আর মানা।
কোথায় আছে ঘুমতি নদী কোথায় মায়াবন ?
কোথায় আছে সোনার টিয়া কোথায় হীরামন ?
সোনার আলোর মুকুটপরা কোন্ পাহাড়ের পার
ঝিলিক্ মারে ক্ষীর সাগরে গজমোতির হার ?

সে-সব দেশে যাবার তরে মন যে কেমন করে
মাগো আমার ময়ূরপঙ্খী সাজাও ত্বরা ক’রে।
সে-সব দেশে যাবো আমি শুনবো না আর মানা-
মাগো আমায় দাও সাজিয়ে ময়ূরপঙ্খীখানা।

শম্ শম্ শম্ হাওয়ার বেগে কাঁপবে নায়ের পাল
সিন্দাবাদের মতন আমি ধ’রবো ক’ষে হাল।
সাতটি হাজার সবুজ সেনার সাতটি হাজার দাঁড়
ঝপ্ ঝপ্ ঝপ্ তালে তালে ফেলবে বারে বার।

শাঁই শাঁই শাঁই ময়ূরপঙ্খী ছুটবে তীরের মতো
অচিন্ পাথার অচিন্ নদী ছাড়িয়ে শত শত।
মাগো আমায় দাও সাজিয়ে ময়ূরপঙ্খীখানা
মাগো আমি আজকে তোমার শুনবো না আর মানা।

",আশরাফ সিদ্দিকী ,স্বরবৃত্ত,https://sabujsathi.wordpress.com/tag/%E0%A6%86%E0%A6%B6%E0%A6%B0%E0%A6%BE%E0%A6%AB-%E0%A6%B8%E0%A6%BF%E0%A6%A6%E0%A7%8D%E0%A6%A6%E0%A6%BF%E0%A6%95%E0%A7%80/,,,
তালগাছ ,"ঐ দেখা যায় তাল গাছ
ঐ আমাগের গাঁ,
ঐ খানেতে বাস করে
কানা বগীর ছা।
ও বগী তুই খাস কী?
পানতা ভাত চাস কি?
পানতা আমি খাই না
পুঁটি পাছ পাই না
একটা যদি পাই
অমনি ধরে গাপুস গুপুস খাই।",খান মোহাম্মদ মঈনুদ্দিন ,স্বরবৃত্ত,https://banglakobita.com.bd/%E0%A6%95%E0%A6%BE%E0%A6%A8%E0%A6%BE-%E0%A6%AC%E0%A6%97%E0%A7%80%E0%A6%B0-%E0%A6%9B%E0%A6%BE-%E0%A6%AE%E0%A6%88%E0%A6%A8%E0%A7%81%E0%A6%A6%E0%A7%8D%E0%A6%A6%E0%A7%80%E0%A6%A8/#:~:text=%E0%A6%95%E0%A6%BE%E0%A6%A8%E0%A6%BE%20%E0%A6%AC%E0%A6%97%E0%A7%80%E0%A6%B0%20%E0%A6%9B%E0%A6%BE%20%E2%80%93%20%E0%A6%96%E0%A6%BE%E0%A6%A8%20%E0%A6%AE%E0%A7%81%E0%A6%B9%E0%A6%AE%E0%A7%8D%E0%A6%AE%E0%A6%A6%20%E0%A6%AE%E0%A6%88%E0%A6%A8%E0%A7%81%E0%A6%A6%E0%A7%8D%E0%A6%A6%E0%A7%80%E0%A6%A8,,,
কিশোর ,"আমরা নূতন, আমরা কুঁড়ি, নিখিল বন-নন্দনে, ওষ্ঠে রাঙা হাসির রেখা, জীবন জাগে স্পন্দনে। লক্ষ আশা অন্তরে ঘুমিয়ে আছে মন্তরে ঘুমিয়ে আছে বুকের ভাষা পাঁপড়ি-পাতার বন্ধনে। সাগর-জলে পাল তুলে দে’ কেউ বা হবো নিরুদ্দেশ, কলম্বাসের মতই বা কেউ পৌঁছে যাবো নূতন দেশ। জাগবে সাড়া বিশ্বময় এই বাঙালি নিঃস্ব নয়, জ্ঞান-গরিমা শক্তি সাহস আজও এদের হয়নি শেষ। কেউ বা হবো সেনানায়ক গড়বো নূতন সৈন্যদল, সত্য-ন্যায়ের অস্ত্র ধরি, নাই বা থাকুক অন্য বল। দেশমাতাকে পূজবো গো, ব্যথীর ব্যথা বুঝবো গো, ধন্য হবে দেশের মাটি, ধন্য হবে অন্নজল। ভবিষ্যতের লক্ষ আশা মোদের মাঝে সন্তরে, ঘুমিয়ে আছে শিশুর পিতা সব শিশুরই অন্তরে। আকাশ-আলোর আমরা সুত, নূত বাণীর অগ্রদূত, কতই কি যে করবো মোরা-নাইকো তার অন্তরে।",গোলাম মোস্তফা ,স্বরবৃত্ত,https://banglasp.com/index.php/kobita/item/1779-2020-08-24-04-37-38,,,
ছুটি,"মেঘের কোলে রোদ হেসেছে,
বাদল গেছে টুটি,
আজ আমাদের ছুটি, ও ভাই,
আজ আমাদের ছুটি।।
কী করি আজ ভেবে না পাই,
পথ হারিয়ে কোন্‌ বনে যাই,
কোন্‌ মাঠে যে ছুটে বেড়াই,
সকল ছেলে জুটি।।
কেয়াপাতায় নৌকো গড়ে’
সাজিয়ে দেব ফুলে,
তালদিঘিতে ভাসিয়ে দেবো,
চলবে দুলে দুলে।
রাখাল ছেলের সঙ্গে ধেনু
চরাব আজ বাজিয়ে বেণু,
মাখব গায়ে ফুলের রেণু
চাঁপার বনে লুটি।
আজ আমাদের ছুটি, ও ভাই,
আজ আমাদের ছুটি।।",রবীন্দ্রনাথ ঠাকুর ,স্বরবৃত্ত,https://banglakobita.com.bd/%E0%A6%9B%E0%A7%81%E0%A6%9F%E0%A6%BF-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5-%E0%A6%A0%E0%A6%BE%E0%A6%95%E0%A7%81%E0%A6%B0-2/,,,
রুপকথার রাজা ,"রাস্তা ছিল / চওড়া তবু / রাস্তা ছেড়ে / আমি
খোলা মাঠের / মধ্যে নেমে / পড়ি।
রাস্তা সে কী / দ্রুত, সে কী / অহঙ্কারে / চলে।
রাস্তা যাদের, / তাদের সাথে / পাল্লা দেওয়া / সাজে?

আমি পরম / নির্ভরতায় / একাকী পায় / দলে
মর্জিমাফিক / চলি।
মাঠের গতি / একটু ঢিলে / ঢালা—
একটু জিরেন, / একটু হাঁটা, / হঠাৎ করে / ঠা ঠা
অট্টহাসি / দিয়ে কাঁপাই / মাটির স্থবি / রতা।

রাস্তা যাদের, / তারাও থামে। / ব্যগ্র জ্যোতি / ঢেলে
তারাও তাকায় / সবুজ মাঠের / দিকে।
হাওয়ায়-হাওয়ায় / উড়ে তখন / রাজার অট্ট / হাসি
দিগন্তবি / স্তৃত।

",আবু হাসান শাহরিয়ার ,স্বরবৃত্ত,https://www.chintasutra.com/article/%E0%A6%86%E0%A6%AC%E0%A7%81-%E0%A6%B9%E0%A6%BE%E0%A6%B8%E0%A6%BE%E0%A6%A8-%E0%A6%B6%E0%A6%BE%E0%A6%B9%E0%A6%B0%E0%A6%BF%E0%A7%9F%E0%A6%BE%E0%A6%B0%E0%A7%87%E0%A6%B0-%E0%A6%95%E0%A6%AC%E0%A6%BF-2/,,,
মোহরপ্রার্থী,"ভিক্ষা যদি করিই, হব রাজভিখিরি
.               সোনার থালা ধরব মেলে—
দিতে চাইলে মোহর দিও রাজকুমারী
মোহর দিও, মোহর দিও, মোহর দিও।

কানাকড়ির চেয়ে আমার শূন্য থালা, সোনার থালা
.              অনেক দামি
তাই সামান্য দিলে আমার ভরবে না মন;
ভিক্ষা যদি করিই, তুমি মোহর দিও।

রাজকুমারী, তোমাকে চাই। নেই অর্ধেক রাজত্বে লোভ।
রাজমুকুটের লালসা নেই, সিংহাসনে বসার চেয়ে
তোমার      পায়ের কাছে বসে থাকা
.              অধিক প্রিয়।
তাই সামান্য দিলে আমার ভরবে না মন;
ভিক্ষা যদি করিই, তুমি মোহর দিও।

",আবু হাসান শাহরিয়ার ,স্বরবৃত্ত,https://www.chintasutra.com/article/%E0%A6%86%E0%A6%AC%E0%A7%81-%E0%A6%B9%E0%A6%BE%E0%A6%B8%E0%A6%BE%E0%A6%A8-%E0%A6%B6%E0%A6%BE%E0%A6%B9%E0%A6%B0%E0%A6%BF%E0%A7%9F%E0%A6%BE%E0%A6%B0%E0%A7%87%E0%A6%B0-%E0%A6%95%E0%A6%AC%E0%A6%BF-2/,,,
ব্রাত্য গীতিকা,"শোনো শোনো শবর পা শোনো চন্দ্রাবতী
তোমাদেরই নামে আমি জানাই প্রণতি
তোমাদেরই নামে করি আকুলি-বিকুলি
সুরে গান বান্ধি খাতা পদ্যে ভরে তুলি
তোমাদেরই পুত্র আমি মাটি-বংশধর
পৃথিবীর শত কবি সহস্র ধীবর
সকলই আমার ভাই শব্দ-সহোদর
যাহারা আসিয়াছিল আসে নাই যারা
সকলই আমার মতো শব্দে দিশাহারা",আবু হাসান শাহরিয়ার ,অক্ষরবৃত্ত,https://www.chintasutra.com/article/%E0%A6%86%E0%A6%AC%E0%A7%81-%E0%A6%B9%E0%A6%BE%E0%A6%B8%E0%A6%BE%E0%A6%A8-%E0%A6%B6%E0%A6%BE%E0%A6%B9%E0%A6%B0%E0%A6%BF%E0%A7%9F%E0%A6%BE%E0%A6%B0%E0%A7%87%E0%A6%B0-%E0%A6%95%E0%A6%AC%E0%A6%BF-2/,,,
আনোয়ার ,"আনোয়ার! আনোয়ার!
দিলওয়ার তুমি, জোর তলওয়ার হানো, আর
নেস্ত-ও-নাবুদ করো, মারো যত জানোয়ার!
আনোয়ার! আপশোশ!
বখতেরই সাফ দোষ,
রক্তেরই নাই ভাই আর সে যে তাপ জোশ,
ভেঙে গেছে শমশের – পড়ে আছে খাপ কোশ!
আনোয়ার! আপশোশ!

আনোয়ার! আনোয়ার!
সব যদি সুনসান, তুমি কেন কাঁদ আর?
দুনিয়াতে মুসলিম আজ পোষা জানোয়ার!
আনোয়ার! আর না! –
দিল কাঁপে কার না?
তলওয়ারে তেজ নাই! তুচ্ছ স্মার্না,
ওই কাঁপে থর থর মদিনার দ্বার না?
আনোয়ার! আর না!

আনোয়ার! আনোয়ার!
বুক ফেড়ে আমাদের কলিজাটা টানো, আর
খুন করো – খুন করো ভীরু যত জানোয়ার!
আনোয়ার! জিঞ্জির
পরা মোর খিঞ্জির
শৃঙ্খলে বাজে শোনো রোনা রিন-ঝিনকির,
নিবু-নিবু ফোয়ারা বহ্নির ফিনকির!
গর্দানে জিঞ্জির!

আনোয়ার! আনোয়ার!
দুর্বল এ গিদ্‌ধরে কেন তড়পানো আর?
জোরওয়ার শের কই?– জেরবার জানোয়ার।
আনোয়ার! মুশকিল
জাগা কঞ্জুস-দিল
ঘিরে আসে দাবানল তবু নাই হুঁশ তিল!
ভাই আজ শয়তান ভাই-এ মারে ঘুষ কিল!
আনোয়ার! মুশকিল!

আনোয়ার! আনোয়ার!
বেইমান মোরা, নাই জান আধ-খানও আর!
কোথা খোঁজ মুসলিম! – শুধু বুনো জানোয়ার!
আনোয়ার! সব শেষ!–
দেহে খুন অবশেষ! –
ঝুটা তেরি তলওয়ার ছিন লিয়া যব দেশ
আওরত সম ছি ছি ক্রন্দন-রব পেশ!!
আনোয়ার! সব শেষ!

আনোয়ার! আনোয়ার!
জনহীন এ বিয়াবানে মিছে পস্তানো আর।
আজও যারা বেঁচে আছে তারা খ্যাপা জানোয়ার।
আনোয়ার! – কেউ নাই।
হাথিয়ার? – সেও নাই!
দরিয়াও থমথম নাই তাতে ঢেউ, ছাই!
জিঞ্জির গলে আজ বেদুইন-দেও ভাই!
আনোয়ার! কেউ নাই!

আনোয়ার! আনোয়ার!
যে বলে সে মুসলিম – জিভ ধরে টানো তার!
বেইমান জানে শুধু জানটা বাঁচানো সার!
আনোয়ার! ধিক্কার!
কাঁধে ঝুলি ভিক্ষার –
তলওয়ারে শুধু যার স্বাধীনতা শিক্ষার!
যারা ছিল দুর্দম আজ তারা দিকদার
আনোয়ার! ধিক্কার!

আনোয়ার! আনোয়ার!
দুনিয়াটা খুনিয়ার, তবে কেন মান আর
রুধিরের লোহু আঁখি! – শয়তানি জান সার!
আনোয়ার! পঞ্জায়
বৃথা লোকে সমঝায়,
ব্যথাহত বিদ্রোহী-দিল নাচে ঝঞ্ঝায়,
খুন-খেকো তলওয়ার আজ শুধু রণ চায়,
আনোয়ার! পঞ্জায়!

আনোয়ার! আনোয়ার!
পাশা তুমি নাশা হও মুসলিম জানোয়ার,
ঘরে যত দুশমন, পরে কেন হান মার?
আনোয়ার! এসো ভাই!
আজ সব শেষও যাই –
ইসলামও ডুবে গেল, মুক্ত স্বদেশও নাই! –
ত্যজি বরিয়াছি ভিখারির বেশও তাই!
আনোয়ার! এসো ভাই!

",কাজী নজরুল ইসলাম ,মাত্রাবৃত্ত,https://saifali1590.me/2017/05/08/%E0%A6%86%E0%A6%A8%E0%A7%8B%E0%A7%9F%E0%A6%BE%E0%A6%B0-%E0%A6%95%E0%A6%BE%E0%A6%9C%E0%A7%80-%E0%A6%A8%E0%A6%9C%E0%A6%B0%E0%A7%81%E0%A6%B2-%E0%A6%87%E0%A6%B8%E0%A6%B2%E0%A6%BE%E0%A6%AE/,,,
মহরম ,"নীল সিয়া আসমা লালে লাল দুনিয়া,–

‘আম্মা ! লাল তেরি খুন কিয়া খুনিয়া’।

কাঁদে কোন্ ক্রদসী কারবালা ফোরাতে,

সে কাঁদনে আঁসু আনে সীমারেরও ছোরাতে !

রুদ্র মাতম্ ওঠে দুনিয়া দামেশকে–

‘জয়নালে পরাল এ খুনিয়ারা বেশ কে?

‘হায় হায় হোসেনা’ ওঠে রোল ঝন্‌ঝায়,

তল্‌ওয়ার কেঁপে ওঠে এজিদেরো পঞ্জায়!

উন্‌মাদ ‘দুলদুল্’ ছুটে ফেরে মদিনায়,

আলি-জাদা হোসেনের দেখা হেথা যদি পায়!

মা ফাতেমা আস্‌মানে কাঁদে খুলি কেশপাশ,

বেটাদের লাশ নিয়ে বধূদের শ্বেতবাস!

রণে যায় কাসিম্ ঐ দু’ঘড়ির নওশা,

মেহেদির রঙটুকু মুছে গেল সহসা!

‘হায় হায়’ কাঁদে বায় পূরবী ও দখিনা–

‘কঙ্কণ পঁইচি খুলে ফেলো সকিনা!’

কাঁদে কে রে কোলে করে কাসিমের কাটা-শির?

খান্‌খান্ খুন হয়ে ক্ষরে বুক-ফাটা নীর!

কেঁদে গেছে থামি হেথা মৃত্যু ও রুদ্র,

বিশ্বের ব্যথা যেন বালিকা এ ক্ষুদ্র!

গড়াগড়ি দিয়ে কাঁদে কচি মেয়ে ফাতিমা,

‘আম্মা গো পানি দাও ফেটে গেল ছাতি মা!’

নিয়ে তৃষা সাহারার, দুনিয়ার হাহাকার,

কারবালা-প্রান্তরে কাঁদে বাছা আহা কার!

দুই হাত কাটা তবু শের-নর আব্বাস

পানি আনে মুখে, হাঁকে দুশ্‌মনও ‘সাব্বাস’!

দ্রিম্ দ্রিম্ বাজে ঘন দুন্দুভি দামামা,

হাঁকে বীর ‘শির দেগা, নেহি দেগা আমামা!’

মা’র থনে দুধ নাই, বাচ্চারা তড়্‌পায়!

জিভ চুষে কচি জান থাকে কিরে ধড়্‌টায়?

দাউদাউ জ্বলে শিরে কারবালা-ভাস্কর,

কাঁদে বানু–’পানি দাও, মরে জাদু আস্‌গর!’

কলিজা কাবাব সম ভুনে মরু-রোদ্দুর,

খাঁ খাঁ করে কার্‌বালা, নাই পানি খর্জুর,

পেল না তো পানি শিশু পিয়ে গেল কাঁচা খুন,

ডাকে মাতা, –পানি দেবো ফিরে আয় বাছা শুন্!

পুত্রহীনার আর বিধবার কাঁদনে

ছিঁড়ে আনে মর্মের বত্রিশ বাঁধনে!

তাম্বুতে শয্যায় কাঁদে একা জয়নাল,

‘দাদা! তেরি হর্ কিয়া বর্‌বাদ্ পয়মাল!’

হাইদরি-হাঁক হাঁকি দুল্‌দুল্-আস্‌ওয়ার

শম্‌শের চম্‌কায় দুশমনে ত্রাস্‌বার!

খসে পড়ে হাত হতে শত্রুর তরবার,

ভাসে চোখে কিয়ামতে আল্লার দরবার।

নিঃশেষ দুশ্‌মন্; ওকে রণ-শ্রান্ত

ফোরাতের নীরে নেমে মুছে আঁখি-প্রান্ত?

কোথা বাবা আস্‌গর্? শোকে বুক-ঝাঁঝরা

পানি দেখে হোসনের ফেটে যায় পাঁজরা!

ধুঁকে ম’লো আহা তবু পানি এক কাৎরা

দেয়নি রে বাছাদের মুখে কম্‌জাত্‌রা!

অঞ্জলি হতে পানি পড়ে গেল ঝর্-ঝর্

লুটে ভূমে মহাবাহু খঞ্জর-জর্জর!

হল্‌কুমে হানে তেগ ও কে বসে ছাতিতে?–

আফ্‌তাব ছেয়ে নিল আঁধিয়ারা রাতিতে!

আস্‌মান ভরে গেল গোধূলিতে দুপরে,

লাল নীল খুন ঝরে কুফরের উপরে!

বেটাদের লোহু-রাঙা পিরাহান-হাতে, আহ্–

‘আরশের পায়া ধরে কাঁদে মাতা ফাতেমা,

‘এয়্ খোদা বদ্‌লাতে বেটাদের রক্তের

মার্জনা করো গোনা পাপী কম্‌বখ্‌তের!’

কত মোহর্‌রম্ এল্ গেল চলে বহু কাল–

ভুলিনি গো আজো সেই শহীদের লোহু লাল!

মুস্‌লিম্! তোরা আজ জয়নাল আবেদিন,

‘ওয়া হোসেনা-ওয়া হোসেনা’ কেঁদে তাই যাবে দিন!

ফিরে এল আজ সেই মোহর্‌রম মাহিনা,–

ত্যাগ চাই, মর্সিয়া-ক্রন্দন চাহি না!

উষ্ণীষ কোরানের, হাতে তেগ্ আরবির,

দুনিয়াতে নত নয় মুস্‌লিম কারো শির;–

তবে শোনো ঐ শোনো বাজে কোথা দামামা,

শম্‌শের হাতে নাও, বাঁধো শিরে আমামা!

বেজেছে নাকাড়া, হাঁকে নকিবের তূর্য,

হুশিয়ার ইস্‌লাম, ডুবে তব সূর্য!

জাগো ওঠো মুস্‌লিম, হাঁকো হাইদরি হাঁক।

শহীদের দিনে সব-লালে-লাল হয়ে যাক!

নওশার সাজ নাও খুন-খচা আস্তিন,

ময়দানে লুটাতে রে লাশ এই খাস দিন।

হাসানের মতো পি’ব পিয়ালা সে জহরের,

হোসেনের মতো নিব বুকে ছুরি কহরের;

আস্‌গর সম দিব বাচ্চারে কোর্‌বান,

জালিমের দাদ নেবো, দেবো আজ গোর জান!

সকিনার শ্বেতবাস দেব মাতা কন্যায়,

কাসিমের মতো দেবো জান রুধি অন্যায়!

মোহর্‌রম্! কারবালা! কাঁদো ‘হায় হোসেনা!’

দেখো মরু-সূর্যে এ খুন যেন শোষে না!


———————————–

আরশ–খোদার সিংহাসন।

আম্মা –মা।

লা’ল–জাদু।

মাতম –হাহা ক্রন্দন।

দুনিয়া-দামেশকে– দামেশক-রূপ দুনিয়ায়।

আমামা–শিরস্ত্রাণ।


বানু –আসগরের মাতা।

আসগর –ইমাম হোসেনের শিশুপুত্র।

জয়নাল –ইমাম হোসেনের পুত্র।

বরবাদ –নষ্ট।

পয়মাল –ধ্বংস।

দুলদুল-আসওয়ার –’দুলদুল’ ঘোড়ার সওয়ার ইমাম হোসেন।

এক কাৎরা –এক বিন্দু।

কমজাতরা –নীচমনাগণ।

হলকুম –কণ্ঠ।

তেগ –তরবারি।

আফতাব –সূর্য।

কমবখ্‌ত –হতভাগ্য


মর্সিয়া –শোক-গীতি।

শম্‌শের –তরবারি।

নকিব –তূর্যবাদক।

জহর –বিষ।

কহর –অভিশাপ।

",কাজী নজরুল ইসলাম ,মাত্রাবৃত্ত,https://banglarkobita.com/poem/famous/82,,,
বিরহানন্দ ,"ছিলাম নিশিদিন আশাহীন প্রবাসী
বিরহতপোবনে আনমনে উদাসী।
আঁধারে আলো মিশে দিশে
দিশে খেলিত;
অটবী বায়ুবশে উঠিত সে উছাসি।
কখনো ফুল দুটো আঁখিপুট মেলিত,
কখনো পাতা ঝরে পড়িত
রে নিশাসি।
তবু সে ছিনু ভালো আধা-আলো- আঁধারে,
গহন শত-ফের বিষাদের মাঝারে।
নয়নে কত ছায়া কত মায়া ভাসিত,
উদাস বায়ু সে তো ডেকে
যেত আমারে।
ভাবনা কত সাজে হৃদিমাঝে আসিত,
খেলাত অবিরত কত শত আকারে!
বিরহপরিপূত ছায়াযুত শয়নে,
ঘুমের সাথে স্মৃতি আসে
নিতি নয়নে।
কপোত দুটি ডাকে বসি শাখে মধুরে,
দিবস চলে যায় গলে যায় গগনে।
কোকিল কুহুতানে ডেকে আনে বধূরে,
নিবিড় শীতলতা তরুলতা গহনে।
আকাশে চাহিতাম গাহিতাম একাকী,
মনের যত কথা ছিল সেথা লেখা
কি?
দিবসনিশি ধ’রে ধ্যান
ক’রে তাহারে
নীলিমা-পরপার পাব তার দেখা
কি?
তটিনী অনুখন ছোটে কোন্ পাথারে,
আমি যে গান গাই তারি ঠাঁই শেখা
কি?
বিরহে তারি নাম শুনিতাম পবনে,
তাহারি সাথে থাকা মেঘে
ঢাকা ভবনে।
পাতার মরমর কলেবর হরষে;
তাহারি পদধ্বনি যেন গণি কাননে!
মুকূল সুকুমার যেন তার পরশে,
চাঁদের চোখে ক্ষুধা তারি
সুধা স্বপনে।
করুণা অনুখন প্রাণ মন ভরিত,
ঝরিলে ফুলদল চোখে জল ঝরিত।
পবন হুহু করে করিত রে হাহাকার,
ধরার তরে যেন মোর প্রাণ ঝুরিত।
হেরিলে দুখে শোকে কারো
চোখে আঁখিধার
তোমারি আঁখি কেন মনে যেন পড়িত।
শিশুরে কোলে নিয়ে জুড়াইয়ে যেত
বুক,
আকাশে বিকশিত তোরি
মতো স্নেহমুখ।
দেখিলে আঁখি-রাঙা পাখা-ভাঙা
পাখিটি
“আহাহা” ধ্বনি তোর প্রাণে
মোর দিত দুখ।
মুছালে দুখনীর দুখিনীর আঁখিটি,
জাগিত মনে ত্বরা দয়া-ভরা তোর
সুখ।
সারাটা দিনমান রচি গান কত-না!
তোমারি পাশে রহি যেন
কহি বেদনা।
কানন মরমরে কত স্বরে কহিত,
ধ্বনিত যেন দিশে তোমারি
সে রচনা।
সতত দূরে কাছে আগে পাছে বহিত
তোমারি যত কথা পাতা-লতা ঝরনা।
তোমারে আঁকিতাম, রাখিতাম ধরিয়া
বিরহ ছায়াতল সুশীতল করিয়া।
কখনো দেখি যেন ম্লান-
হেন মুখানি,
কখনো আঁখিপুটে হাসি উঠে ভরিয়া।
কখনো সারা রাত ধরি হাত দুখানি
রহি গো
বেশবাসে কেশপাশে মরিয়া।
বিরহ সুমধুর হল দূর কেন রে?
মিলনদাবানলে গেল জ্বলে যেন রে।
কই সে দেবী কই? হেরো
ওই একাকার,
শ্মশানবিলাসিনী বিবাসিনী বিহরে।
নাই গো
দয়ামায়া স্নেহছায়া নাহি আর–
সকলি করে ধুধু, প্রাণ শুধু শিহরে।",রবীন্দ্রনাথ ঠাকুর ,মাত্রাবৃত্ত,https://kabitanjali.wordpress.com/2015/06/27/%E0%A6%AC%E0%A6%BF%E0%A6%B0%E0%A6%B9%E0%A6%BE%E0%A6%A8%E0%A6%A8%E0%A7%8D%E0%A6%A6-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%A8%E0%A6%BE%E0%A6%A5-%E0%A6%A0/,,,
ক্ষণিক মিলন ,"একদা এলোচুলে    কোন্‌ ভুলে    ভুলিয়া
  আসিল সে আমার ভাঙা দ্বার   খুলিয়া।
  জ্যোৎস্না অনিমিখ,    চারি দিক    সুবিজন,
  চাহিল একবার    আঁখি তার    তুলিয়া।
  দখিনবায়ুভরে    থরথরে    কাঁপে বন,
  উঠিল প্রাণ মম    তারি সম   দুলিয়া।

 

  আবার ধীরে ধীরে   গেল ফিরে    আলসে,
  আমার সব হিয়া    মাড়াইয়া   গেল সে।
  আমার যাহা ছিল    সব নিল    আপনায়,
  হরিল আমাদের    আকাশের    আলো সে।
  সহসা এ জগৎ    ছায়াবৎ    হয়ে যায়,
  তাহারি চরণের    শরণের    লালসে।

 

  যে জন চলিয়াছে    তারি পাছে    সবে ধায়,
  নিখিলে যত প্রাণ    যত গান    ঘিরে তায়।
  সকল রূপহার    উপহার    চরণে,
  ধায় গো উদাসিয়া    যত হিয়া    পায় পায়।
  যে জন পড়ে থাকে    একা ডাকে    মরণে,
  সুদূর হতে হাসি    আর বাঁশি    শোনা যায়।

 

  শবদ নাহি আর,    চারি ধার    প্রাণহীন,
  কেবল ধুক্‌ ধুক্‌  করে বুক  নিশিদিন।
  যেন গো ধ্বনি এই    তারি সেই    চরণের,
  কেবলি বাজে শুনি,   তাই গুনি    দুই তিন।
  কুড়ায়ে সব-শেষ    অবশেষ   স্মরণের
  বসিয়া একজন    আনমন    উদাসীন",রবীন্দ্রনাথ ঠাকুর ,মাত্রাবৃত্ত,https://rabindra-rachanabali.nltr.org/node/11069,,,
ধুমকেতু ,"আমি যুগে যুগে আসি, আসিয়াছি পুন মহাবিপ্লব হেতু
এই স্রষ্টার শনি মহাকাল ধূমকেতু!
সাত— সাতশো নরক-জ্বালা জলে মম ললাটে,
মম ধূম-কুণ্ডলী করেছে শিবের ত্রিনয়ন ঘন ঘোলাটে।
আমি অশিব তিক্ত অভিশাপ,
আমি স্রষ্টার বুকে সৃষ্টি-পাপের অনুতাপ-তাপ-হাহাকার—
আর মর্তে সাহারা-গোবি-ছাপ,
আমি অশিব তিক্ত অভিশাপ!

আমি সর্বনাশের ঝাণ্ডা উড়ায়ে বোঁও বোঁও ঘুরি শূন্যে,
আমি বিষ-ধূম-বাণ হানি একা ঘিরে ভগবান-অভিমুন্যে।
শোঁও শন-নন-নন-শন-নন-নন শাঁই শাঁই,
ঘুর্ পাক্ খাই, ধাই পাঁই পাঁই
মম পুচ্ছে জড়ায়ে সৃষ্টি;
করি উল্কা-অশনি-বৃষ্টি,—
আমি একটা বিশ্ব গ্রাসিয়াছি, পারি গ্রাসিতে এখনো ত্রিশটি।
আমি অপঘাত দুর্দৈব রে আমি সৃষ্টির অনাসৃষ্টি!

আমি আপনার বিষ-জ্বালা-মদ-পিয়া মোচড় খাইয়া খাইয়া
জোর বুঁদ হয়ে আমি চলেছি ধাইয়া ভাইয়া!
শুনি মম বিষাক্ত ‘রিরিরিরি’-নাদ
শোনায় দ্বিরেফ-গুঞ্জন সম বিশ্ব-ঘোরার প্রণব-নিনাদ!
ধূর্জটি-শিখ করাল পুচ্ছে
দশ অবতারে বেঁধে ঝ্যাঁটা করে ঘুরাই উচ্চে, ঘুরাই—
আমি অগ্নি-কেতন উড়াই!—

আমি যুগে যুগে আসি, আসিয়াছি পুন মহাবিপ্লব হেতু
এই স্রষ্টার শনি মহাকাল ধূমকেতু!

ঐ বামন বিধি সে আমারে ধরিতে বাড়ায়েছিল রে হাত
মম অগ্নি-দাহনে জ্বলে পুড়ে তাই ঠুঁটো সে জগন্নাথ!
আমি জানি জানি ঐ স্রষ্টার ফাঁকি, সৃষ্টির ঐ চাতুরী,
তাই বিধি ও নিয়মে লাথি মেরে, ঠুকি বিধাতার বুকে হাতুড়ি।
আমি জানি জানি ঐ ভুয়ো ঈশ্বর দিয়ে যা হয়নি হবে তাও!
তাই বিপ্লব আনি বিদ্রোহ করি, নেচে নেচে দিই গোঁফে তাও!
তোর নিযুত নরকে ফুঁ দিয়ে নিবাই, মৃত্যুর মুখে থুথু দি!
আর যে যত রাগে রে তারে তত কাল্-আগুনের কাতুকুতু দি।
মম তূরীয় লোকের তির্যক, গতি তূর্য গাজন বাজায়
মম বিষ নিশ্বাসে মারীভয় হানে অরাজক যত রাজায়!

কচি শিশু-রসনায় ধানি-লঙ্কার পোড়া ঝাল
আর বদ্ধ কারায় গন্ধক ধোঁয়া, এসিড, পটাশ, মোন্ছাল,
আর কাঁচা কলিজায় পচা ঘা’র সম সৃষ্টিরে আমি দাহ করি
আর স্রষ্টারে আমি চুষে খাই।
পেলে বাহান্ন-শও জাহান্নমেও আধা চুমুকে সে শুষে যাই!

আমি যুগে যুগে আসি আসিয়াছি পুন মহাবিপ্লব হেতু—
এই স্রষ্টার শনি মহাকাল ধূমকেতু!
আমি শি শি শি প্রলয়-শিশ্ দিয়ে ঘুরি কৃতঘ্নী ঐ বিশ্বমাতার শোকাগ্নি,
আমি ত্রিভুবন তার পোড়ায়ে মারিয়া আমিই করিব মুখাগ্নি!
তাই আমি ঘোর তিক্ত সুখে রে, একপাক ঘুরে বোঁও করে ফের দু’পাক নি!
কৃতঘ্নী আমি কৃতঘ্নী ঐ বিশ্বমাতার শোকাগ্নি!

পঞ্জর মম খর্পরে জ্বলে নিদারুণ যেই বৈশ্বানর—
শোন্ রে মর, শোন্ অমর!—
সে যে তোদের ঐ বিশ্বপিতার চিতা!
এ চিতাগ্নিতে জগদীশ্বর পুড়ে ছাই হবে, হে সৃষ্টি জানো কি তা?
কি বলো? কি বলো? ফের বলো ভাই আমি শয়তান-মিতা!
হো হো ভগবানে আমি পোড়াব বলিয়া জ্বালায়েছি বুকে চিতা!
ছোট শন শন শন ঘর ঘর ঘর সাঁই সাঁই!
ছোট পাঁই পাঁই!
তুই অভিশাপ তুই শয়তান তোর অনন্তকাল পরমাই।
ওরে ভয় নাই তোর মার নাই!!
তুই প্রলয়ঙ্কর ধূমকেতু,
তুই উগ্র ক্ষিপ্ত তেজ-মরীচিকা ন’স্ অমরার ঘুম-সেতু
তুই ভৈরব ভয় ধূমকেতু!
আমি যুগে যুগে আসি আসিয়াছি পুন মহাবিপ্লব হেতু
এই স্রষ্টার শনি মহাকাল ধূমকেতু!

ঐ ঈশ্বর-শির উল্লঙ্ঘিতে আমি আগুনের সিঁড়ি,
আমি বসিব বলিয়া পেতেছে ভবানী ব্রহ্মার বুকে পিঁড়ি!
খ্যাপা মহেশের বিক্ষিপ্ত পিনাক, দেবরাজ-দম্ভোলি
লোকে বলে মোরে, শুনে হাসি আমি আর নাচি বব-বম্ বলি!
এই শিখায় আমার নিযুত ত্রিশূল বাশুলি বজ্র-ছড়ি
ওরে ছড়ানো রয়েছে, কত যায় গড়াগড়ি!
মহা সিংহাসনে সে কাঁপিছে বিশ্ব-সম্রাট নিরবধি,
তার ললাটে তপ্ত অভিশাপ-ছাপ এঁকে দিই আমি যদি!
তাই টিটকিরি দিয়ে হাহা হেসে উঠি,
সে হাসি গুমরি লুটায়ে পড়ে রে তুফান ঝন্ঝা সাইক্লোনে টুটি!

আমি বাজাই আকাশে তালি দিয়া ‘তাতা-উর্-তাক্’
আর সোঁও সোঁও করে প্যাঁচ দিয়ে খাই চিলে-ঘুড়ি সম ঘুরপাক!
মম নিশাস আভাসে অগ্নি-গিরির বুক ফেটে ওঠে ঘুত্কার
আর পুচ্ছে আমার কোটি নাগ-শিশু উদ্গারে বিষ-ফুত্কার!

কাল বাঘিনী যেমন ধরিয়া শিকার
তখনি রক্ত শোষে না রে তার,
দৃষ্টি-সীমায় রাখিয়া তাহারে উগ্রচণ্ড-সুখে
পুচ্ছ সাপটি খেলা করে আর শিকার মরে সে ধুঁকে!
তেমনি করিয়া ভগবানে আমি
দৃষ্টি-সীমায় রাখি দিবাযামী
ঘিরিয়া ঘিরিয়া খেলিতেছি খেলা, হাসি পিশাচের হাসি
এই অগ্নি-বাঘিনী আমি যে সর্বনাশী!

আজ রক্ত-মাতাল উল্লাসে মাতি রে—
মম পুচ্ছে ঠিকরে দশগুণ ভাতি,
রক্ত রুদ্র উল্লাসে মাতি রে!
ভগবান? সে তো হাতের শিকার!— মুখে ফেনা উঠে মরে!
ভয়ে কাঁপিছে, কখন পড়ি গিয়া তার আহত বুকের পরে!
অথবা যেন রে অসহায় এক শিশুরে ঘিরিয়া
অজগর কাল-কেউটে সে কোনো ফিরিয়া ফিরিয়া
চায়, আর ঘোরে শন্ শন্ শন্,
ভয়-বিহ্বল শিশু তার মাঝে কাঁপে রে যেমন—
তেমনি করিয়া ভগবানে ঘিরে
ধূমকেতু-কালনাগ অভিশাপ ছুটে চলেছি রে;
আর সাপে-ঘেরা অসহায় শিশু সম
বিধাতা তাদের কাঁপিছে রুদ্র ঘূর্ণির মাঝে মম!

আজিও ব্যথিত সৃষ্টির বুকে ভগবান কাঁদে ত্রাসে,
স্রষ্টার চেয়ে সৃষ্টি পাছে বা বড় হয়ে তারে গ্রাসে!",কাজী নজরুল ইসলাম ,মাত্রাবৃত্ত,https://poetrybengali.blogspot.com/2020/12/dhumketu-kobita.html?m=1,,,
যাবার মুখে,"যাক এ জীবন,

যাক নিয়ে যাহা টুটে যায়, যাহা

          ছুটে যায়, যাহা

ধুলি হয়ে লোটে ধুলি'-পরে, চোরা

          মৃত্যুই যার অন্তরে, যাহা

                   রেখে যায় শুধু ফাঁক।

যাক এ জীবন পুঞ্জিত তার জঞ্জাল নিয়ে যাক।

          টুকরো যা থাকে ভাঙা পেয়ালার,

          ফুটো সেতারের সুরহারা তার,

                   শিখা-নিবে-যাওয়া বাতি,

          স্বপ্নশেষের ক্লান্তি-বোঝাই রাতি-

                   নিয়ে যাক যত দিনে-দিনে জমা-করা

                             প্রবঞ্চনায়-ভরা

                   নিষ্ফলতার সযত্ন সঞ্চয়।

কুড়ায়ে ঝাঁটায়ে মুছে নিয়ে যাক, নিয়ে যাক শেষ করি

          ভাঁটার স্রোতের শেষ-খেয়া-দেওয়া তরী।

নিঃশেষ যবে হয় যত কিছু ফাঁকি

          তবুও যা রয় বাকি-

                   জগতের সেই

          সকল-কিছুর অবশেষেতেই

          কাটায়েছি কাল যত অকাজের বেলায়।

মন-ভোলাবার অকারণ গানে কাজ ভোলাবার খেলায়।

          সেখানে যাহারা এসেছিল মোর পাশে

          তারা কেহ নয়, তারা কিছু নয় মানুষের ইতিহাসে।

শুধু অসীমের ইশারা তাহারা এনেছে আঁখির কোণে,

          অমরাবতীর নৃত্যনূপুর বাজিয়ে গিয়েছে মনে।

দখিনহাওয়ার পথ দিয়ে তারা উঁকি মেরে গেছে দ্বারে,

কোনো কথা দিয়ে তাদের কথা যে বুঝাতে পারি নি কারে।

          রাজা মহারাজা মিলায় শূন্যে ধুলার নিশান তুলে,

          তারা দেখা দিয়ে চলে যায় যবে ফুটে ওঠে ফুলে ফুলে।

                   থাকে নাই থাকে কিছুতেই নেই ভয়,

          যাওয়ায় আসায় দিয়ে যায় ওরা নিত্যের পরিচয়।

                   অজানা পথের নামহারা ওরা লজ্জা দিয়েছে মোরে

          হাটে বাটে যবে ফিরেছি কেবল নামের বেসাতি করে।

          আমার দুয়ারে আঙিনায় ধারে ওই চামেলির লতা

                   কোনো দুর্দিনে করে নাই কৃপণতা।

          ওই-যে শিমূল, ওই-যে সজিনা, আমারে বেঁধেছে ঋণে-

                   কত-যে আমার পাগলামি-পাওয়া দিনে

কেটে গেছে বেলা শুধু চেয়ে-থাকা মধুর মৈতালিতে,

          নীল আকাশের তলায় ওদের সবুজ বৈতালিতে।

          সকালবেলার প্রথম আলোয় বিকালবেলার ছায়ায়

          দেহপ্রাণমন ভরেছে সে কোন্‌ অনাদি কালের মায়ায়।

                   পেয়েছি ওদের হাতে

          দুরজননের আদিপরিচয় এই ধরণীর সাথে।

অসীম আকাশে যে প্রাণ-কাঁপন অসীম কালের বুকে

          নাচে অবিরাম, তাহারি বারতা শুনেছি ওদের মুখে।

                   যে মন্ত্রখানি পেয়েছি ওদের সুরে

          তাহার অর্থ মৃত্যুর সীমা ছাড়ায়ে গিয়েছে দূরে।

                   সেই সত্যেরই ছবি

          তিমিরপ্রান্তে চিত্তে আমার এনেছে প্রভাতরবি।

          সে রবিরে চেয়ে কবির সে বাণী আসে অন্তরে নামি-
যে আমি রয়েছে তোমার আমায় সে আমি আমারি আমি'।

          সে আমি সকল কালে,  

          সে আমি সকল খানে,

প্রেমের পরশে সে অসীম আমি বেজে ওঠে মোর গানে।

          যায় যদি তবে যাক

          এল যদি শেষ ডাক-

অসীম জীবনে এ ক্ষীণ জীবন শেষ রেখা এঁকে যাক,

                   মৃত্যুতে ঠেকে যাক।

যাক নিয়ে যাহা টুটে যায়, যাহা

                   ছুটে যায়, যাহা

          ধুলি হয়ে লুটে ধুলি-'পরে, চোরা

                   মৃত্যুই যার অন্তরে, যাহা

                   রেখে যায় শুধু ফাঁক-

                             যাক নিয়ে তাহা, যাক এ জীবন, যাক।

",রবীন্দ্রনাথ ঠাকুর ,মাত্রাবৃত্ত,https://www.tagoreweb.in/Verses/sejuti-120/jabar-mukhe-2737,,,
যখন বৃষ্টি নামল ,"বুকের মধ্যে বৃষ্টি নামে নৌকা টলমল
কুল ছিঁড়ে আজ অকূলে যাই এমন সম্বল
নেই নিকটে; হয়ত ছিল বৃষ্টি আসার আগে
চলচ্ছক্তিহীন হয়েছি তাই কি মনে জাগে?
পোড়োবাড়ির স্মৃতি আমার স্বপ্নে মেশা দিন
চলচ্ছক্তিহীন হয়েছি, চলচ্ছক্তিহীন।


বৃষ্টি নামল যখন আমি উঠোন-পানে একা,
দৌড়ে গিয়ে ভেবেছিলাম তোমার পাব দেখা।
হয়ত মেঘে-বৃষ্টিতে বা শিউলিগাছের তলে
আজানু কেশ ভিজিয়ে নিচ্ছো আকাশছেঁচা জলে।
কিন্তু তুমি নেই বাহিরে - অন্তরে মেঘ করে,
ভারি ব্যাপক বৃষ্টি আমার বুকের মধ্যে ঝরে!",শক্তি চট্টোপাধ্যায় ,স্বরবৃত্ত,https://www.kobitacocktail.com/%E0%A6%AF%E0%A6%96%E0%A6%A8-%E0%A6%AC%E0%A7%83%E0%A6%B7%E0%A7%8D%E0%A6%9F%E0%A6%BF-%E0%A6%A8%E0%A6%BE%E0%A6%AE%E0%A6%B2%E0%A7%8B-%E0%A6%B6%E0%A6%95%E0%A7%8D%E0%A6%A4%E0%A6%BF-%E0%A6%9A%E0%A6%9F/,,,
অদ্ভুত আধার এক,"অদ্ভুত আঁধার এক এসেছে এ-পৃথিবীতে আজ,

যারা অন্ধ সবচেয়ে বেশি আজ চোখে দ্যাখে তারা;

যাদের হৃদয়ে কোনো প্রেম নেই – প্রীতি নেই – করুণার আলোড়ন নেই

পৃথিবী অচল আজ তাদের সুপরামর্শ ছাড়া।

যাদের গভীর আস্থা আছে আজো মানুষের প্রতি

এখনো যাদের কাছে স্বাভাবিক ব’লে মনে হয়

মহত্‍‌ সত্য বা রীতি, কিংবা শিল্প অথবা সাধনা

শকুন ও শেয়ালের খাদ্য আজ তাদের হৃদয়

",জীবনানন্দ দাশ ,অক্ষরবৃত্ত,https://banglarkobita.com/poem/famous/439/%E0%A6%85%E0%A6%A6%E0%A7%8D%E0%A6%AD%E0%A7%81%E0%A6%A4%20%E0%A6%86%E0%A6%81%E0%A6%A7%E0%A6%BE%E0%A6%B0%20%E0%A6%8F%E0%A6%95-%E0%A6%9C%E0%A7%80%E0%A6%AC%E0%A6%A8%E0%A6%BE%E0%A6%A8%E0%A6%A8%E0%A7%8D%E0%A6%A6%20%E0%A6%A6%E0%A6%BE%E0%A6%B6,,,
হুলোর গান,"বিদ্‌ঘুটে রাত্তিরে ঘুট্‌ঘুটে ফাঁকা,
গাছপালা মিশ্‌মিশে মখ্‌মলে ঢাকা ।
জট্‌বাঁধা ঝুল কালো বটগাছতলে,
ধক্‌ধক্‌ জোনাকির চক্‌মকি জ্বলে,
চুপ্‌চাপ্‌ চারিদিকে ঝোপঝাড়গুলো-
আয় ভাই গান গাই আয় ভাই হুলো ।

গীত গাই কানে কানে চীৎকার ক’রে,
কোন্‌ গানে মন ভাঙে শোন্‌ বলি তোরে-
পূবদিকে মাঝ রাতে ছোপ্‌ দিয়ে রাঙা
রাতকানা চাঁদ ওঠে আধখানা ভাঙা ।
চট্‌ ক’রে মনে পড়ে মট্‌কার কাছে
মালপোয়া আধাখানা কাল থেকে আছে ।

দুড়্‌ দুড়্‌ ছুটে যাই দূর থেকে দেখি
প্রাণপণে ঠোঁট চাটে কানকাটা নেকী ।
গালফোলা মুখে তার মালপোয়া ঠাসা
ধুক ক’রে নিভে গেল বুকভরা আশা ;
মন বলে আর কেন সংসারে থাকি
বিল্‌কুল্‌ সব দেখি ভেল্‌কির ফাঁকি ।

সব যেন বিচ্ছিরি সব যেন খালি,
গিন্নীর মুখ যেন চিম্‌নির কালি ।
মন ভাঙা দুখ্‌ মোর কণ্ঠেতে পুরে
গান গাই আয় ভাই প্রাণফাটা সুরে ।


",সুকুমার রায় ,মাত্রাবৃত্ত,https://kobitacocktail.com/sukumarray/%E0%A6%B9%E0%A7%81%E0%A6%B2%E0%A7%8B%E0%A6%B0-%E0%A6%97%E0%A6%BE%E0%A6%A8/,,,
দ্বৈরথ ,"প্রপঞ্চে চকোর-রূপে জ্যোৎস্না করি পান
আধেকলীন অতীতে ওড়ে চন্দ্রযান।
অনিকেত পথে-পথে, গভীর প্রদেশে;
হঠাৎ দাঁড়াচ্ছ তুমি এক চিলতে হেসে।
তুলে আনছি পান্না-হীরে-মুক্তো কিছু কিছু
ইতিহাস জাপটে ধরে, ছাড়ে না তো পিছু।
ভূতকাল ভবিষ্যৎ পাশাপাশি হাঁটে
স্বপ্নবৎ বর্তমান সময়টা কাটে।
দুঃখ-সুখের লব্ধিতে, চক্রব্যূহ পথে
যুযুধান লড়ে চলি অসম দ্বৈরথে",সুদীপ্ত বিশ্বাস ,অক্ষরবৃত্ত,https://banglarkobita.com/poem/view/46423,,,
কবির প্রতি নিবেদন ,"হেথা কেন দাঁড়ায়েছ কবি,

যেন কাষ্ঠপুত্তলছবি?

চারি দিকে লোকজন   চলিতেছে সারাখন,

আকাশে উঠিছে খর রবি।



কোথা তব বিজন ভবন,

কোথা তব মানসভুবন?

তোমারে ঘেরিয়া ফেলি  কোথা সেই করে কেলি

কল্পনা— মুক্ত পবন?



নিখিলের আনন্দধাম

কোথা সেই গভীর বিরাম?

জগতের গীতধার   কেমনে শুনিবে আর,

শুনিতেছ আপনারই নাম!



আকাশের পাখি তুমি ছিলে,

ধরণীতে কেন ধরা দিলে?

বলে সবে বাহা-বাহা,   সকলে পড়ায় যাহা

তুমি তাই পড়িতে শিখিলে!



প্রভাতের আলোকের মনে

অনাবৃত প্রভাতগগনে

বহিয়া নূতন প্রাণ   ঝরিয়া পড়ে না গান

ঊর্ধ্বনয়ন এ ভুবনে।

পথ হতে শত কলরবে

‘গাও গাও’ বলিতেছে সবে।

ভাবিতে সময় নাই—   গান চাই, গান চাই,

থামিতে চাহিছে প্রাণ যবে।



থামিলে চলিয়া যাবে সবে,

দেখিতে কেমনতর হবে!

উচ্চ আসনে লীন   প্রাণহীন গানহীন

পুতলির মতো বসে রবে।



শ্রান্তি লুকাতে চাও ত্রাসে,

কণ্ঠ শুষ্ক হয়ে আসে।

শুনে যারা যায় চলে  দু-চারিটা কথা ব’লে

তারা কি তোমায় ভালোবাসে?



কতমতো পরিয়া মুখোশ

মাগিছ সবার পরিতোষ!

মিছে হাসি আনো দাঁতে,  মিছে জল আঁখিপাতে,

তবু তারা ধরে কত দোষ!



মন্দ কহিছে কেহ ব’সে,

কেহ বা নিন্দা তব ঘোষে।

তাই নিয়ে অবিরত   তর্ক করিছ কত,

জ্বলিয়া মরিছ মিছে রোষে।

মূর্খ, দম্ভভরা দেহ,

তোমারে করিয়া যায় স্নেহ।

হাত বুলাইয়া পিঠে  কথা বলে মিঠে মিঠে,

‘শাবাশ’ ‘শাবাশ’ বলে কেহ।



হায় কবি, এত দেশ ঘুরে

আসিয়া পড়েছ কোন্ দূরে!

এ যে কোলাহলমরু—   নাই ছায়া, নাই তরু—

যশের কিরণে মরো পুড়ে।



দেখো হোথা নদী পর্বত,

অবারিত অসীমের পথ।

প্রকৃতি শান্তমুখে   ছুটায় গগনবুকে

গ্রহতারাময় তার রথ।



সবাই আপন কাজে ধায়,

পাশে কেহ ফিরিয়া না চায়।

ফুটে চিররূপরাশি,   চিরমধুময় হাসি,

আপনারে দেখিতে না পায়।



হোথা দেখো— একেলা আপনি

আকাশের তারা গণি গণি

ঘোর নিশীথের মাঝে  কে জাগে আপন কাজে,

সেথায় পশে না কলধ্বনি!

দেখো হোথা নূতন জগৎ,

ওই কারা আত্মহারাবৎ—

যশ-অপযশ-বাণী  কোনো কিছু নাহি মানি

রচিছে সুদূর ভবিষ্যৎ।



ওই দেখো, না পূরিতে আশ

মরণ করিল কারে গ্রাস—

নিশি না হইতে সারা   খসিয়া পড়িল তারা,

রাখিয়া গেল না ইতিহাস।



ওই কারা গিরির মতন

আপনাতে আপনি বিজন—

হৃদয়ের স্রোত উঠি   গোপন আলয় টুটি

দূর দূর করিছে মগন।



ওই কারা বসে আছে দূরে

কল্পনা-উদয়াচল-পুরে—

অরুণ-প্রকাশ প্রায়   আকাশ ভাসিয়া যায়

প্রতিদিন নব নব সুরে।



কোথা উঠে নবীন তপন,

কোথা হতে বহিছে পবন।

হোথা চির ভালোবাসা,  নব গান, নব আশা—

অসীম বিরামনিকেতন।

হোথা মানবের জয়   উঠিছে জগৎময়—

ওইখানে মিলিয়াছে নরনারায়ণ।



হেথা, কবি, তোমারে কি সাজে

ধূলি আর কলরোল মাঝে",রবীন্দ্রনাথ ঠাকুর ,মাত্রাবৃত্ত,https://www.0.discoverapp.com/https/bn.m.wikisource.org/wiki/%E0%A6%AE%E0%A6%BE%E0%A6%A8%E0%A6%B8%E0%A7%80/%E0%A6%95%E0%A6%AC%E0%A6%BF%E0%A6%B0_%E0%A6%AA%E0%A7%8D%E0%A6%B0%E0%A6%A4%E0%A6%BF_%E0%A6%A8%E0%A6%BF%E0%A6%AC%E0%A7%87%E0%A6%A6%E0%A6%A8,,,
আমার সুখ ,"ভালোবাসা-ঘেরা ঘরে  কোমল শয়নে তুমি

যে সুখেই থাকো

যে মাধুরী এ জীবনে  আমি পাইয়াছি তাহা

তুমি পেলে নাকো।

এই-যে অলস বেলা,  অলস মেঘের মেলা,

জলেতে আলোতে খেলা

সারা দিনমান,

এরই মাঝে চারি পাশে কোথা হতে ভেসে আসে

ওই মুখ, ওই হাসি,

ওই দু’নয়ান।

সদা শুনি কাছে দূরে  মধুর কোমল সুরে

তুমি মোরে ডাকো।

তাই ভাবি এ জীবনে  আমি যাহা পাইয়াছি।

তুমি পেলে নাকো।



কোনোদিন একদিন  আপনার-মনে শুধু

এক সন্ধ্যাবেলা

আমারে এমনি ক’রে   ভাবিতে পারিতে যদি

বসিয়া একেলা!

এমনি সুদূর বাঁশি  শ্রবণে পশিত আসি,

বিষাদকোমল হাসি

ভাসিত অধরে—

নয়নে জলের রেখা   এক বিন্দু দিত দেখা,

তারি ’পরে সন্ধ্যালোক

কাঁপিত কাতরে—

ভেসে যেত মনখানি    কনকতরণীসম

গৃহহীন স্রোতে—

শুধু একদিন-তরে   আমি ধন্য হইতাম,

তুমি ধন্য হতে।



তুমি কি করেছ মনে   দেখেছ পেয়েছ তুমি

সীমারেখা মম?

ফেলিয়া দিয়াছ মোরে   আদি অন্ত শেষ ক’রে

পড়া পুঁথি -সম?

নাই সীমা আগে পাছে—  যত চাও তত আছে,

যতই আসিবে কাছে

তত পাবে মোরে।

আমারেও দিয়ে তুমি   এ বিপুল বিশ্বভূমি

এ আকাশ এ বাতাস

দিতে পারো ভ’রে।

আমাতেও স্থান পেত   অবাধে সমস্ত তব

জীবনের আশা।

একবার ভেবে দেখো   এ পরানে ধরিয়াছে

কত ভালোবাসা

সহসা কী শুভক্ষণে   অসীম হৃদয়রাশি

দৈবে পড়ে চোখে।

দেখিতে পাও নি যদি  দেখিতে পাবে না আর,

মিছে মরি ব’কে।

আমি যা পেয়েছি তাই  সাথে নিয়ে ভেসে যাই,

কোনোখানে সীমা নাই

ও মধু মুখের।

শুধু স্বপ্ন, শুধু স্মৃতি,  তাই নিয়ে থাকি নিতি—

আর আশা নাহি রাখি

সুখের দুখের।

আমি যাহা দেখিয়াছি  আমি যাহা পাইয়াছি

এ জনম-সই—

জীবনের সব শূন্য   আমি যাহে ভরিয়াছি

তোমার তা কই!",রবীন্দ্রনাথ ঠাকুর ,মাত্রাবৃত্ত,https://bn.m.wikisource.org/wiki/%E0%A6%AE%E0%A6%BE%E0%A6%A8%E0%A6%B8%E0%A7%80/%E0%A6%86%E0%A6%AE%E0%A6%BE%E0%A6%B0_%E0%A6%B8%E0%A7%81%E0%A6%96,,,
মৌন ভাষা ,"থাক্ থাক্ কাজ নাই, বলিয়ো না কোনো কথা!

চেয়ে দেখি, চলে যাই, মনে মনে গান গাই,

মনে মনে রচি বসে কত সুখ কত ব্যথা।

বিরহী পাখির প্রায় অজানা কাননছায়

উড়িয়া বেড়াক সদা হৃদয়ের কাতরতা;

তারে বাঁধিয়ো না ধরে, বলিয়ো না কোনো কথা।



আঁখি দিয়ে যাহা বলো সহসা আসিয়া কাছে

সেই ভালো, থাক্‌ তাই, তার বেশি কাজ নাই—

কথা দিয়ে বলো যদি মোহ ভেঙে যায় পাছে!

এত মৃদু এত আধো অশ্রুজলে বাধো-বাধে,

শরমে-সভয়ে-ম্লান এমন কি ভাষা আছে?

কথায় বোলো না তাহা আঁখি যাহা বলিয়াছে।



তুমি হয়তো বা পারো আপনারে বুঝাইতে,

মনের সকল ভাষা প্রাণের সকল আশা

পারো তুমি গেঁথে গেঁথে রচিতে মধুর গীতে—

আমি তো জানি নে মোরে, দেখি নাই ভালো ক’রে

মনের সকল কথা পশিয়া আপন চিতে—

কী বুঝিতে কী বুঝেছি, কী বলিব কী বলিতে।

তবে থাক্। ওই শোনো, অন্ধকারে শোনা যায়

জলের কল্লোলস্বর পল্লবের মরমর—

বাতাসের দীর্ঘশ্বাস শুনিয়া শিহরে কায়।

আরো উর্ধ্বে দেখো চেয়ে অনন্ত আকাশ ছেয়ে

কোটি কোটি মৌন দৃষ্টি তারকায় তারকায়;

প্রাণপণ দীপ্ত ভাষা জ্বলিয়া ফুটিতে চায়।



এসো চুপ করে শুনি এই বাণী স্তব্ধতার,

এই অরণ্যের তলে কানাকানি জলে স্থলে—

মনে করি হল বলা ছিল যাহা বলিবার।

হয়তো তোমার ভাবে তুমি এক বুঝে যাবে,

আমার মনের মতো আমি বুঝে যাব আর—

নিশীথের কণ্ঠ দিয়ে কথা হবে দুজনার।



মনে করি দুটি তারা জগতের এক ধারে

পাশাপাশি কাছাকাছি তৃষাতুর চেয়ে আছি—

চিনিতেছি চিরযুগ, চিনি নাকো কেহ কারে।

দিবসের কোলাহলে প্রতিদিন যাই চ’লে,

ফিরে আসি রজনীর ভাষাহীন অন্ধকারে—

বুঝিবার নহে যাহা চাই তাহা বুঝিবারে।



তোমার সাহস আছে, আমার সাহস নাই।

এই-যে শঙ্কিত আলো অন্ধকারে জ্বলে ভালো,

কে বলিতে পারে বলো যাহা চাও এ কি তাই!

তবে ইহা থাক্‌ দূরে কল্পনার স্বপ্নপুরে—

যার যাহা মনে লয় তাই মনে করে যাই,

এই চির-আবরণ খুলে ফেলে কাজ নাই।



এসো তবে বসি হেথা, বলিয়ো না কোনো কথা।

নিশীথের অন্ধকারে ঘিরে দিক দুজনারে—

আমাদের দুজনের জীবনের নীরবতা।

দুজনের কোলে বুকে আঁধারে বাড়ুক সুখে

দুজনের এক শিশু জনমের মনোব্যথা।

তবে আর কাজ নাই, বলিয়ো না কোনো কথা।

",রবীন্দ্রনাথ ঠাকুর ,মাত্রাবৃত্ত,https://bn.m.wikisource.org/wiki/%E0%A6%AE%E0%A6%BE%E0%A6%A8%E0%A6%B8%E0%A7%80/%E0%A6%AE%E0%A7%8C%E0%A6%A8_%E0%A6%AD%E0%A6%BE%E0%A6%B7%E0%A6%BE,,,
শেষ উপহার ,"আমি রাত্রি, তুমি ফুল। যতক্ষণ ছিলে কুঁড়ি

জাগিয়া চাহিয়া ছিনু আঁধার আকাশ জুড়ি

সমস্ত নক্ষত্র নিয়ে, তোমারে লুকায়ে বুকে।

যখন ফুটিলে তুমি সুন্দর তরুণ মুখে

তখনি প্রভাত এল, ফুরালো আমার কাল;

আলোকে ভাঙিয়া গেল রজনীর অস্তরাল।

এখন বিশ্বের তুমি; গুন্ গুন্ মধুকর

চারি দিকে তুলিয়াছে বিস্ময়ব্যাকুল স্বর;

গাহে পাখি, বহে বায়ু; প্রমোদহিল্লোলধারা

নবস্ফুট জীবনেরে করিতেছে দিশাহারা।

এত আলো, এত সুখ, এত গান, এত প্রাণ

ছিল না আমার কাছে; আমি করেছিনু দান

শুধু নিদ্রা, শুধু শান্তি, সযতন নীরবতা,

শুধু চেয়ে-থাকা আঁখি, শুধু মনে-মনে কথা।



আর কি দিই নি কিছু! প্রলুব্ধ প্রভাত যবে

চাহিল তোমার পানে, শত পাখি শত ররে

ডাকিল তোমার নাম, তখন পড়িল ঝ’রে

আমার নয়ন হতে তোমার নয়ন-’পরে

একটি শিশিরকণা। চলে গেনু পরপার।

সেই বিষাদের বিন্দু, বিদায়ের উপহার,

প্রখর প্রমোদ হতে রাখিবে শীতল ক’রে

তোমার তরুণ মুখ, রজনীর অশ্রু-’পরে

পড়ি প্রভাতের হাসি দিবে শোভা অনুপম—

বিকচ সৌন্দর্য তব করিবে সুন্দরতম।

",রবীন্দ্রনাথ ঠাকুর ,মাত্রাবৃত্ত,https://bn.m.wikisource.org/wiki/%E0%A6%AE%E0%A6%BE%E0%A6%A8%E0%A6%B8%E0%A7%80/%E0%A6%B6%E0%A7%87%E0%A6%B7_%E0%A6%89%E0%A6%AA%E0%A6%B9%E0%A6%BE%E0%A6%B0,,,
শকুন্তলা ,"মেনকা অপ্সরারূপী, ব্যাসের ভারতী
প্রসবি, ত্যজিলা ব্যস্তে, ভারত-কাননে,
শকুন্তলা সুন্দরীরে, তুমি, মহামতি,
কণ্বরূপে পেয়ে তারে পালিলা যতনে,
কালিদাস ! ধন্য কবি, কবি-কুল-পতি !
তব কাব্যাশ্রমে হেরি এ নারী-রতনে
কে না ভাল বাসে তারে, দুষ্মন্ত যেমতি
প্রেমে অন্ধ?কে না পড়ে মদন-বন্ধনে?
নন্দনের পিক-ধ্বনি সুমধুর গলে;
পারিজাত-কুসুমের পরিমল শ্বাসে;
মানস-কমল-রুচি বদন-কমলে;
অধরে অমৃত-সুধা;সৌদামিনী হাসে;
কিন্তু ও মৃগাক্ষি হতে যবে গলি,ঝলে
অশ্রুধারা,ধৈর্য্য ধরে কে মর্ত্ত্যে,আকাশে?",মাইকেল মধুসূদন দত্ত ,অক্ষরবৃত্ত,https://www.poetrystate.com/michael-madhusudan-dutt/%E0%A6%B6%E0%A6%95%E0%A7%81%E0%A6%A8%E0%A7%8D%E0%A6%A4%E0%A6%B2%E0%A6%BE/,,,
বাল্মিকী ,"স্বপনে ভ্রমিনু আমি গহন কাননে
একাকী ৷ দেখিনু দূরে যুব এক জন,
দাঁড়ায়ে তাহার কাছে প্রাচীন ব্রাহ্মণ-
দ্রোণ যেন ভয়-শূন্য কুরুক্ষেত্র-রণে ৷
”চাহিস্ বধিতে মোরে কিসের কারণে?”
জিজ্ঞাসিলা দ্বিজবর মধুর বচনে ৷
”বধি তোমা হরি আমি লব তব ধন,”
উত্তরিলা যুব জন ভীম গরজনে ৷-
পরিবরতিল স্বপ্ন ৷ শুনিনু সত্বরে
সুধাময় গীত-ধ্বনি,আপনি ভারতী,
মোহিতে ব্রহ্মার মনঃ,স্বর্ণ বীণা করে,
আরম্ভিলা গীত যেন- মনোহর অতি!
সে দুরন্ত যুব জন,সে বৃদ্ধের বরে,
হইল,ভারত,তব কবি-কুল-পতি!",মাইকেল মধুসূদন দত্ত,অক্ষরবৃত্ত,https://www.poetrystate.com/michael-madhusudan-dutt/%E0%A6%AC%E0%A6%BE%E0%A6%B2%E0%A7%8D%E0%A6%AE%E0%A7%80%E0%A6%95%E0%A6%BF/,,,
মিত্রাক্ষর ,"বড়ই নিষ্ঠুর আমি ভাবি তারে মনে,
লো ভাষা, পীড়িতে তোমা গড়িল যে আগে
মিত্রাক্ষররূপ বেড়ি ! কত ব্যথা লাগে
পর’ যবে এ নিগড় কোমল চরণে–
স্মরিলে হৃদয় মোর জ্বলি উঠে রাগে
ছিল না কি ভাবধন, কহ, লো ললনে,
মনের ভাণ্ডারে তার, যে মিথ্যা সোহাগে
ভুলাতে তোমারে দিল এ তুচ্ছ ভূষণে ?
কি কাজ রঞ্জনে রাঙি কমলের দলে ?
নিজরূপে শশিকলা উজ্জ্বল আকাশে !
কি কাজ পবিত্রি’ মন্ত্রে জাহ্নবীর জলে ?
কি কাজ সুগন্ধ ঢালি পারিজাত-বাসে ?
প্রকৃত কবিতা রূপী কবিতার বলে,–
চীন-নারী-সম পদ কেন লৌহ ফাঁসে ?",মাইকেল মধুসূদন দত্ত,অক্ষরবৃত্ত,https://www.poetrystate.com/michael-madhusudan-dutt/%E0%A6%AE%E0%A6%BF%E0%A6%A4%E0%A7%8D%E0%A6%B0%E0%A6%BE%E0%A6%95%E0%A7%8D%E0%A6%B7%E0%A6%B0/,,,
আশা ,"বাহ্য-জ্ঞান শূন্য করি,নিদ্রা মায়াবিনী
কত শত রঙ্গ করে নিশা-আগমনে!—
কিন্তু কি শকতি তোর এ মর-ভবনে
লো আশা!—নিদ্রার কেলি আইলে যামিনী,
ভাল মন্দ ভুলে লোক যখন শয়নে,
দুখ,সুখ,সত্য,মিথ্যা!তুই কুহকিনী,
তোর লীলা-খেলা দেখি দিবার মিলনে,—
জাগে যে স্বপন তারে দেখাস্,রঙ্গিণি!
কাঙ্গালী যে,ধন-ভোগ তার তোর বলে;
মগন যে,ভাগ্য-দোষে বিপদ-সাগরে,
(ভুলি ভূত,বর্ত্তমান ভুলি তোর ছলে)
কালে তীর-লাভ হবে,সেও মনে করে!
ভবিষ্যৎ-অন্ধকারে তোর দীপ জ্বলে,—
এ কুহক পাইলি লো কোন্ দেব-বরে?",মাইকেল মধুসূদন দত্ত,অক্ষরবৃত্ত,https://www.poetrystate.com/michael-madhusudan-dutt/%E0%A6%86%E0%A6%B6%E0%A6%BE-2/,,,
সমাপ্তে,"বিসর্জ্জিব আজি, মা গো, বিস্মৃতির জলে
( হৃদয়-মণ্ডপ, হায়, অন্ধকার করি!)
ও প্রতিমা!নিবাইল,দেখ,হোমানলে
মনঃ-কুণ্ডে অশ্রু-ধারা মনোদুঃখে ঝরি!
শুখাইল দুরদৃষ্ট সে ফুল্ল কমলে,
যার গন্ধামোদে অন্ধ এ মনঃ,বিস্মরি
সংসারে ধর্ম্ম,কর্ম্ম!ডুবিল সে তরি,
কাব্য-নদে খেলাইনু যাহে পদ-বলে
অল্প দিন!নারিনু,মা,চিনিতে তোমারে
শৈশব,অবোধ আমি!ডাকিলা যৌবনে;
(যদিও অধম পুত্র,মা কি ভুলে তারে?)
এবে- ইন্দ্রপ্রস্থ ছাড়ি যাই দূর বনে!
এই বর,হে রবদে,মাগি শেষ বারে,- 
জ্যোতির্ম্ময় কর বঙ্গ- ভারত-রতনে!",মাইকেল মধুসূদন দত্ত,অক্ষরবৃত্ত,https://www.poetrystate.com/michael-madhusudan-dutt/%E0%A6%B8%E0%A6%AE%E0%A6%BE%E0%A6%AA%E0%A7%8D%E0%A6%A4%E0%A7%87/,,,
আর যদি নাই আসো,"আর যদি নাই আসো,ফুটন্ত জলের নভোচারী
বাষ্পের সহিত যদি বাতাসের মতো না-ই মেশো,
সেও এক অভিজ্ঞতা ; অগণন কুসুমের দেশে
নীল বা নীলাভবর্ণ গোলাপের অভাবের মতো
তোমার অভাব বুঝি ; কে জানে হয়তো অবশেষে
বিগলিত হতে পারো ; আশ্চর্য দর্শনবহু আছে
নিজের চুলের মৃদু ঘ্রাণের মতন তোমাকেও
হয়তো পাইনা আমি, পূর্ণিমার তিথিতেও দেখি
অস্ফুট লজ্জায় ম্লান ক্ষীণ চন্দ্রকলা উঠে থাকে,
গ্রহণ হবার ফলে, এরূপ দর্শন বহু আছে ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
অনেক কিছুই তবু,"অনেক কিছুই তবু বিশুদ্ধ গণিত শাস্ত্র নয়
লিখিত বিশ্লিষ্ট রূপ গণিতের অআকখময়
হয় না, সে সব ক্ষেত্রে উপযুক্ত গণিতসূত্রের
নির্যাস দর্শনটুকু প্রয়োগ ক’রেই বিশ্লেষণ
করা একমাত্র পথ, গণিতশাস্ত্রীয় দর্শনের
বহির্ভূত অতিরিক্ত দর্শন সম্ভবপর নয়।
সেহেতু ঈশ্বরী, দ্যাখো গণিতের ইউনিট
পাউন্ড সেকেন্ড ফুট থেমে থাকে চুপে,
এদের নিয়মাবদ্ধ সততা ও অসততা মনস্তত্ত্বে বর্তমান ইউনিট রূপে
আলোকিত ক’রে রাখে বিশ্বের ঘটনাবলী, চিন্তনীয় বিষয়গুলিকে
সিরিজের কতিপয় টার্মের চরিত্র ফুটে চরিত্র নির্দিষ্ট করে
আগামীর দিকে।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
শিমুল গাছের নিচে,"শিমুল গাছের নিচে গম ক্ষেত দেখলাম আজ।
পুরো গম ক্ষেতটিই বাদামি রঙের, তাতে অন্য রঙ নেই
দেখে দেখে মনে হয় ক্ষেতে গম পেকে গেছে প্রায়।
আমিও পথের মাঝে থেমে প’ড়ে গম গাছগুলি দেখলাম।
বুঝলাম ইউরোপে এবং আমেরিকায় শস্যক্ষেতগুলি এ প্রকার।
আমাদের বাঙলায় ধান ক্ষেত সমূহের ধরন যেমন
গমক্ষেত সমূহের ধরন তেমন নয়, স্পষ্টতই বিদেশি ধরন।
এ যেন ইউরোপের কিয়দংশ দেখছি এখানে
শিমুল গাছের নিচে; এইসব ধান গম মানুষের মেধার ফসল
ধান গম খেয়ে খেয়ে মানুষের হৃৎপিন্ড সচল থাকে এ কথা সকলেই জানি।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
বর্ষাকালে ,"বর্ষাকালে আমাদের পুকুরে শাপলা হয়, শীত গ্রীষ্মে এই
পুকুর সম্পূর্ণ শুশক হয়ে যায় পুকুরের নিচে ঘাস গিজায়,তখন–
পুকুরে শাপলা আর থাকে না, আবার সেই বর্ষাকাল আসে
তখন পুকুরটিতে জল জমে পুনরায় শাপলা গজায়।
এই হলো শাপলার কাহিনী, শাপলা ফুল শাপলার পাতা
ছন্দে ছন্দে দুলে যায়, অনুপ্রাস, চিত্রকল্প ইত্যাদি সমেত।
এবং পুকুরটিও চিন্তাশীল, সৃষ্টিশীল, পুকুরের আনন্দ বেদনা
পাতা হয়ে ফুল হয়ে ফুটে ওঠে পৃথিবীতে, এই বিশ্বলোকে।
শাপলার ফুলে ফুলে পাতায় কখনো মিল থাকে, মিল কখনো থাকে না।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
করবী তরুতে,"করবী তরুতে সেই আকাঙ্ক্ষিত গোলাপ ফোটে নি ।
এই শোকে ক্ষিপ্ত আমি ; নাকি ভ্রান্তি হয়েছে কোথাও?
অবশ্য অপর কেউ, মনে হয়, মুগ্ধ হয়েছিল,
সন্ধানপর্বেও দীর্ঘ, নির্নিমেষ জ্যোৎস্না দিয়ে গেছে ।
আমার নিদ্রার মাঝে, স্তন্যপান করার মতন
ব্যবহার ক’রে বলেশিহরিত হৃদয়ে জেগেছি ।
হায় রে বাসি না ভালো, তবু এও ধন্যসার্থকতা,
এই অভাবিত শান্তি, মূল্যায়ন, ক্ষিপ্ত শোকে ছায়া ।
তা না হ’লে আস্বাদিত না হবার বেদনায় মদ,
হৃদয় উন্মাদ হয়, মাংসে করে আশ্রয়-সন্ধান ।
অখচ সুদূর এক নারী শুধু মাংস ভোজনের
লোভে কারো কাছে তার চিরন্তন দ্বার খুলেছিলো,
যথাকালে লবণের বিস্বাদ অভাবে ক্লিষ্ট সেও ।
এই পরিনাম কেউ চাই না, হে মুগ্ধ প্রীতিধারা,
গলিত আগ্রহে তাই লবণ অর্থাৎ জ্যোৎস্নাকামী ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
কবিতা বুঝিনি আমি,"কবিতা বুঝিনি আমি ; অন্ধকারে একটি জোনাকি
যত্সামান্য আলো দেয়, নিরুত্তাপ, কোমল আলোক ।
এই অন্ধকারে এই দৃষ্টিগম্য আকাশের পারে
অধিক নীলাভ সেই প্রকৃত আকাশ প’ড়ে আছে—
এই বোধ সুগভীরে কখন আকৃষ্ট ক’রে নিয়ে
যুগ যুগ আমাদের অগ্রসর হয়ে যেতে বলে,
তারকা, জোনাকি—সব ; লম্বিত গভীরহয়ে গেলে
না-দেখা গহ্বর যেন অন্ধকার হৃদয় অবধি
পথ ক’রে দিতে পারে ; প্রচেষ্টায় প্রচেষ্টায় ; যেন
অমল আয়ত্তাধীন অবশেষে ক’রে দিতে পারে
অধরা জ্যোত্স্নাকে ; তাকে উদগ্রীব মুষ্টিতে ধ’রে নিয়ে
বিছানায় শুয়ে শুয়ে আকাশের, অন্তরের সার পেতে পারি ।
এই অজ্ঞানতা এই কবিতায়, রক্তে মিশে আছে
মৃদু লবণের মতো, প্রশান্তির আহ্বানের মতো ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
রাত্রির অভ্রে,"রাত্রির অভ্রে অজস্র তারা ঝলমল

জ্বলে। জেগে জেগে ভাবে ভাবুক নিভৃতে

চক্ষুদ্বয় ভারী হয়, অশ্রু টলমল!

কেউ নেই, কিছু নেই! শূন্য পরিশেষ।



ক্ষণিকের ধারয়িত্রী ধরণী বিশাল।

কতো রূপ, রঙচঙ! কতো বৈচিত্রতা

সময়ের পরিক্রমে রূপান্তর ঘটে

অবলীলায়। যৌবনা গঙ্গা বুড়ি হয়!



নতজানু বক্ষঃস্থল হয় প্রলম্বিত।

ঘুণধরা দেহমন, ক্ষয়িত জীবন,

ক্ষয়েক্ষয়ে হয় সারা, মিশে কাদাজলে!

ধন,জন,বাড়িঘর সবকিছু ছেড়ে

যেতে হবে অবশেষে- অজানা পথে!



নিশি জেগে ভাবুক ভাবে একা একা

কেউ নেই! কিছু নেই! শূন্য পরিশেষ।",জুনায়েদ বি রহমান,অক্ষরবৃত্ত(অমিত্রাক্ষর),https://m.somewhereinblog.net/mobile/blog/junayedbrahman0/30252197,,,
আমার সন্তান ,"অন্নপূর্ণা উত্তরিলা গাঙ্গিনীর তীরে।
পার কর বলিয়া ডাকিল পাটুনীরে।।
সেই ঘাটে খেয়া দেয় ঈশ্বরী পাটুনী।
ত্বরায় আনিল নৌকা বামাস্বর শুনি।।
ঈশ্বরীরে জিজ্ঞসিল ঈশ্বরী পাটুনী।
একা দেখি কুলবধূ কে বট আপনি।।
পরিচয় না দিলে করিতে নারি পার।
ভয় করি কি জানি কে দিবে ফেরফার।।
ঈশ্বরীরে পরিচয় কহেন ঈশ্বরী।
বুঝহ ঈশ্বরী আমি পরিচয় করি।।
বিশেষণে সবিশেষ কহিবারে পারি।
জানহ স্বামীর নাম নাহি ধরে নারী।।
পাটুনী বলিছে মাগো শুনো নিবেদন।
সেঁউতী উপরে রাখো ও রাঙা চরণ।।
পাটুনীর বাক্যে মাতা হাসিয়া অন্তরে।
রাখিলা দুখানি পদ সেঁউতীর উপরে।।
সেঁউতীতে পদ দেবী রাখিতে রাখিতে।
সেঁউতী হলো সোনা দেখিতে দেখিতে।।
সোনার সেঁউতী দেখি পাটুনীর ভয়।
এ ত মেয়ে মেয়ে নয় দেবতা নিশ্চয়।।
তীরে উত্তরিলা তরী তারা উত্তরিলা।।
পূর্বমুখে সুখে গজগমনে চলিলা।।
সেঁউতী লইয়া বক্ষে চলিলা পাটুনী।
পিছে দেখি তারে দেবী ফিরিয়া আপনি
সেঁউতী লইয়া বক্ষে বহে জল।
দিয়াছ যে পরিচয় সে বুঝিনু ছল।।
হের দেখ সেঁউতীতে থুয়েছিলা পদ।
কাঠের সেঁউতীতে মোর হইলা অষ্টাপদ।।
ইহাতে বুঝিনু তুমি দেবতা নিশ্চয়।
দয়ায় দিয়াছো দেখা দেহ পরিচয়।।
তপ জপ জানি নাহি ধ্যান জ্ঞান আর।
তবে দিয়াছো যে দেখা দয়া সে তোমার।।
যে দয়া করিল মোর এভাগ্য উদয়
সেই দয়া হইতে মোরে দেহ পরিচয়
ছাড়াইতে নারী দেবী কহিলা হাসিয়া।
কহিয়াছি সত্য কথা বুঝহ ভাবিয়া।।
আমি দেবী অন্নপূর্ণা প্রকাশ কাশীতে।
চৈত্র মাসে মোর পূজা শুক্ল অষ্টমীতে।।
কতদিন ছিনু হড়িহড়ের নিবাসে।
ছাড়িলাম তার বাড়ি কন্দলের ত্রাসে।।
ভবানন্দ মজিন্দার নিবাসে রহিব।
বর মাগো মনোনীত যাহা চাহ দিব।।
প্রণমিয়া পাটুনী কহিছে জোড় হাতে।
আমার সন্তান যেন থাকে দুধে ভাতে।।
তথাস্থ বলিয়া দেবী দিলা বর দান।
দুধে ভাতে থাকিবেক তোমার সন্তান।।",ভারতচন্দ্র রায় গুণাকর ,অক্ষরবৃত্ত,,,,
পলাতকা ,"পাড়ার মাঝারে সব চেয়ে সেই কুদুঁলি মেয়েটি কই!
কতদিন পরে পল্লীর পথে ফিরিয়া এসেছি ফের
সারাদিনমান মুখখানি জুড়ে ফুটিত যাহার খই
কই কই বালা আজিকে তোমার পাই না কেন গো টের!

 

তোমার নখের আঁচড় আজিও লুকায়ে যায় নি বুকে,
কাঁকন-কাঁদানো কণ্ঠ তোমার আজিও বাজিছে কানে!
যেই গান তুমি শিখায়ে দিছিলে মনের সারিকা শুকে
তাহারই ললিত লহরী আজিও বহিয়া যেতেছে প্রাণে!

 

কই বালা কই!-প্রণাম দিলে না!- মাথায় নিলে না ধূলি
-বহুদিন পরে এসেছি আবার বনতুলসীর দেশে!
কুটিরের পথে ফুটিয়া রয়েছে রাঙ্গা রাঙ্গা জবাগুলি-
উজান নদীতে কোথায় আমার জবাটি গিয়েছে ভেসে!

",জীবনানন্দ দাশ ,স্বরবৃত্ত,https://www.poetrystate.com/jibanananda/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE-2/,,,
পর্দার আড়ালে থেকে ,"পর্দার আড়ালে থেকে কেন বৃথা তর্ক ক’রে গেলে–
আমি ভগ্ন বৃদ্ধ নই, বিড়ম্বিত সম্পৃক্ত তরুণ।
এই যে ছেড়েছি দেশ, সব দৃশ্য, পাহাড়, সাগর–
এতে কি বিশ্বাস হবে ; কোনোদিন মদ্যপান ক’রে
মাতালের আর্ত নেশা হয়তো হৃদয়ঙ্গম হবে–
লুপ্ত সভ্যতার কথা স্বীকারের মতো সার্থকতা।
বিকলাঙ্গ সন্তানের মতো স্নেহে বিনষ্ট অতীত
বুকের নিভৃতে নিয়ে ভাবি একা, ভাবি গ্রীষ্মকালে
শুষ্কপ্রায় জলাশয়ে সন্ত্রস্ত ভেকের মতো মনে।
বেশ, তবে চ’লে যাও, তবে যদি কোনোদিন কোনো
লৌকিক সাহায্যে লাগি, ডেকে নিও; যাকে ভালোবাসে
সেই পুষ্পকুঞ্জটিকে যত্নভ’রে তৃপ্ত সুখে রাখা
মানুষের প্রিয় কীর্তি ; কিসের ব্যাঘাতে মুঠো ক’রে
চন্দ্রালোক ধ’রে নিতে বারংবার ব্যর্থ হতে হয় ;
সেই কোন ভোরবেলা ইটের মতোন চূর্ণ হ’য়ে
প’ড়ে আছি নানা স্থানে ; কদাচিৎ যথেষ্ট ক্ষমতা,
তুমি এসে ছিন্ন-ছিন্ন চিঠির মতোন তুলে নিয়ে
কৌতূহলে এক ক’রে একবার প’ড়ে চ’লে যাও,
যেন কোনো নিরুদ্দেশে, ইটের মতোন ফেলে রেখে।",বিনয় মজুমদার ,অক্ষরবৃত্ত,https://www.poetrystate.com/binoy-majumdar/%e0%a6%ab%e0%a6%bf%e0%a6%b0%e0%a7%87-%e0%a6%8f%e0%a6%b8%e0%a7%8b-%e0%a6%9a%e0%a6%be%e0%a6%95%e0%a6%be-%e0%a7%a7%e0%a7%ac-%e0%a6%aa%e0%a6%b0%e0%a7%8d%e0%a6%a6%e0%a6%be%e0%a6%b0-%e0%a6%86/,,,
আমাকেও মনে রেখো,"পৃথিবী, সূর্য ও চাঁদ এরা জ্যোতিস্ক এবং
আকাশের তারাদের কাছে চলে যাবো ।
আমাকে ও মনে রেখো পৃথিবীর লোক
আমি খুব বেশী দেশে থাকি নি কখনো ।
আসলে তিনটি মাত্র দেশে আমি থেকেছি, এখন
আমি থাকি বঙ্গদেশে, আমাকেও মনে রেখো বঙ্গদেশ তুমি ।",বিনয় মজুমদার ,অক্ষরবৃত্ত,https://www.poetrystate.com/binoy-majumdar/%e0%a6%86%e0%a6%ae%e0%a6%be%e0%a6%95%e0%a7%87-%e0%a6%93-%e0%a6%ae%e0%a6%a8%e0%a7%87-%e0%a6%b0%e0%a7%87%e0%a6%96%e0%a7%8b/,,,
চাঁদনী রাতে ,"কোদালে মেঘের মউজ উঠেছে গগনের নীল গাঙে,

হাবুডুবু খায় তারা-বুদবুদ, জোছনা সোনায় রাঙে!

তৃতীয়া চাঁদের ""সাম্পানে"" চড়ি চলিছে আকাশ প্রিয়া,

আকাশ-দরিয়া উতলা হ’ল গো পুতলায় বুকে নিয়া।

তৃতীয়া চাঁদের বাকি ""তের কলা"" আবছা কালোতে আঁকা

নীলিম-প্রিয়ার নীলা ""গুল রুখ"" অব-গুণ্ঠনে ঢাকা।

সপ্তর্ষির তারা-পালঙ্কে ঘুমায় আকাশ-রাণী,

সেহেলি ""লায়লী"" দিয়ে গেছে চুপে কূহেলী-মশারী টানি!

দিক-চক্রের ছায়া-ঘন ঐ সবুজ তরুর সারি,

নীহার-নেটের কুয়াশা মশারি –ওকি বর্ডার তারি?

সাতাশ তারার ফুল-তোড়া হাতে আকাশ নিশুতি রাতে

গোপনে আসিয়া তারা-পালঙ্কে শুইল প্রিয়ার সাথে!

উহু উহু করি কাঁচা ঘুম ভেঙে জেগে ওঠে নীলা হুরী,

লুকিয়ে দেখে তা ""চোখ গেল"" বলে চেঁচায় পাপিয়া ছুঁড়ি!

""মঙ্গল"" তারা মঙ্গল-দীপ জ্বালিয়া প্রহর জাগে,

ঝিকিমিকি করে মাঝে মাঝে- বুঝি বধূর নিশাস লাগে!

উল্কা-জ্বালার সন্ধানী-আলো লইয়া আকাশ-দ্বারী

‘কাল-পুরুষ’ সে জাগি বিনিদ্র করিতেছে পায়চারি!


সেহেলিরা রাতে পালায়ে এসেছে উপবনে কোন আশে,

হেথা হোথা ছোটে-পিকের কণ্ঠে ফিক ফিক ক’রে হাসে!

আবেগে সোহাগে আকাশ-প্রিয়ার চিবুক বাহিয়া ও কি

শিশিরের রূপে ঘর্ম-বিন্দু ঝ’রে ঝরে পড়ে সখি,

নবমী চাঁদের ‘সসারে’ ও কে গো চাঁদিনী-শিরাজি ঢালি’

বধূর অধর ধরিয়া কহিছে- ‘তহুরা পিও লো আলি’!

কার কথা ভেবে তারা-মজলিসে দূরে একাকিনী সাকী

চাঁদের ‘সসারে’ কলঙ্ক-ফুল আনমনে যায় আঁকি।

ফরহাদ-শিরী-লায়লী-মজনু মগজে ক’রেছে চিড়,

মস্তানা শ্যামা দধিয়াল টানে বায়ু-বেয়ালার মীড়!

আনমনা সাকী! অমনি আমারো হৃদয় পেয়ালা-কোণে

কলঙ্ক-ফুল আনমনে সখি লিখো মুছো ক্ষণে ক্ষণে ।

",কাজী নজরুল ইসলাম ,মাত্রাবৃত্ত,https://banglarkobita.com/poem/famous/165,,,
অকালে ,"ভাঙা হাটে কে ছুটেছিস
পসরা লয়ে।
সন্ধ্যা হল, ওই-যে বেলা
গেল রে বয়ে।
যে-যার বোঝা মাথার ’পরে
ফিরে এল আপন ঘরে,
একাদশীর খণ্ড শশী
উঠল পল্লীশিরে।
পারের গ্রামে যারা থাকে
উচ্চকণ্ঠে নৌকা ডাকে,
হাহা করে প্রতিধ্বনি
নদীর তীরে তীরে।
কিসের আশে ঊর্ধ্বশ্বাসে
এমন সময়ে
ভাঙা হাটে তুই ছুটেছিস
পসরা লয়ে॥

সুপ্তি দিল বনের শিরে
হস্ত বুলায়ে,
কা কা ধ্বনি থেমে গেল
কাকের কুলায়ে।
বেড়ার ধারে পুকুরপাড়ে
ঝিল্লি ডাকে ঝোপে-ঝাড়ে,
বাতাস ধীরে পড়ে এল,
স্তব্ধ বাঁশের শাখা।
হেরো ঘরের আঙিনাতে
শ্রান্তজনে শয়ন পাতে,
সন্ধ্যাপ্রদীপ আলোক ঢালে
বিরাম-সুধা-মাখা।
সকল চেষ্টা শান্ত যখন
এমন সময়ে
ভাঙা হাটে কে ছুটেছিস
পসরা লয়ে॥

",রবীন্দ্রনাথ ঠাকুর ,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE/%E0%A6%85%E0%A6%95%E0%A6%BE%E0%A6%B2%E0%A7%87,,,
অচেনা ,"কেউ যে কারে চিনি নাকো
সেটা মস্ত বাঁচন।
তা না হলে নাচিয়ে দিত
বিষম তুর্কিনাচন।
বুকের মধ্যে মনটা থাকে,
মনের মধ্যে চিন্তা-
সেইখানেতেই নিজের ডিমে
সদাই তিনি দিন্ তা।
বাইরে যা পাই সমজে নেব
তারি আইন-কানুন,
অন্তরেতে যা আছে তা
অন্তর্যামীই জানুন।
চাই নে রে, মন চাই নে।
মুখের মধ্যে যেটুকু পাই
ভযে হাসি আর যে কথাটাই,
যে কলা আর যে ছলনাই,
তাই নে রে মন, তাই নে॥

বাইরে থাকুক মধুর মূর্তি,
সুধামুখের হাস্য,
তরল চোখের সরল দৃষ্টি
কররনা তার ভাষ্য।
বাহু যদি তেমন করে
জড়ায় বাহুবন্ধ
আমি দুটি চক্ষু মুদে
রইব হয়ে অন্ধ-
কে যারে, ভাই, মনের মধ্যে
মনের কথা ধরতে।
কীটের খোঁজে কে দেবে হাত
কেউটে সাপের গর্তে।
চাই নে রে, মন চাই নে।
মুখের মধ্যে যেটুকু পাই
যে হাসি আর যে কথাটাই,
যে কলা আর যে ছলনাই,
তাই নে রে মন, তাই নে॥

মন নিয়ে কেউ বাঁচে নাকো,
মন ব’লে যা পায় রে
কোনো জন্মে মন সেটা নয়
জানে না কেউ হায় রে।

ওটা কেবল কথার কথা
মন কি কেহ চিনিস?
আছে কারো আপন হাতে
মন ব’লে এক জিনিস?
চলেন তিনি গোপন চালে,
স্বাধীন তাঁহার ইচ্ছে।
কেই-বা তাঁরে দিচ্ছে এবং
কেই-বা তাঁরে নিচ্ছে।
চাই নে রে, মন চাই নে।
মুখের মধ্যে যেটুকু পাই
যে হাসি আর যে কথাটাই,
যে কলা আর যে ছলনাই,
তাই নে রে মন, তাই্‌ নে॥

",রবীন্দ্রনাথ ঠাকুর ,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE/%E0%A6%85%E0%A6%9A%E0%A7%87%E0%A6%A8%E0%A6%BE,,,
অভিশাপ,"যেদিন আমি হারিয়ে যাব, বুঝবে সেদিন বুঝবে,

অস্তপারের সন্ধ্যাতারায় আমার খবর পুছবে-

                      বুঝবে সেদিন বুঝবে!

                  ছবি আমার বুকে বেঁধে

                  পাগল হ’লে কেঁদে কেঁদে

                  ফিরবে মর” কানন গিরি,

                  সাগর আকাশ বাতাস চিরি’

                  যেদিন আমায় খুঁজবে-

                      বুঝবে সেদিন বুঝবে!


স্বপন ভেঙে নিশুত্‌ রাতে জাগবে হঠাৎ চমকে,

কাহার যেন চেনা-ছোঁওয়ায় উঠবে ও-বুকে ছমকে,-

                      জাগবে হঠাৎ চমকে!

                  ভাববে বুঝি আমিই এসে 

                  ব’সনু বুকের কোলটি ঘেঁষে,

                  ধরতে গিয়ে দেখবে যখন

                  শূন্য শয্যা! মিথ্যা স্বপন!

                  বেদ্‌নাতে চোখ বুঁজবে-

                      বুঝবে সেদিন বুজবে।


গাইতে ব’সে কন্ঠ ছিঁড়ে আস্‌বে যখন কান্না,

ব’লবে সবাই-“ সেই য পথিক তার শেখানো গান না?’’

                      আস্‌বে ভেঙে কান্না!

                  প’ড়বে মনে আমার সোহাগ,

                  কন্ঠে তোমার কাঁদবে বেহাগ!

                  প’ড়বে মনে অনেক ফাঁকি

                  অশ্র”-হারা কঠিন আঁখি

                  ঘন ঘন মুছবে-

                      বুঝ্‌বে সেদিন বুঝবে!


আবার যেদিন শিউলি ফুটে ভ’রবে তোমার অঙ্গন,

তুলতে সে ফুল গাঁথতে মালা কাঁপবে তোমার কঙ্কণ-

                      কাঁদবে কুটীর-অঙ্গন!

                  শিউলি ঢাকা মোর সমাধি

                  প’ড়বে মনে, উঠবে কাঁদি’!

                  বুকের মালা ক’রবে জ্বালা

                  চোখের জলে সেদিন বালা

                  মুখের হাসি ঘুচবে-

                      বুঝবে সেদিন বুঝবে!


আসবে আবার আশিন-হাওয়া, শিশির-ছেঁচা রাত্রি,

থাকবে সবাই – থাকবে না এই মরণ-পথের যাত্রী!

                      আসবে শিশির-রাত্রি!

                  থাকবে পাশে বন্ধু স্বজন,

                  থাকবে রাতে বাহুর বাঁধন,

                  বঁধুর বুকের পরশনে

                  আমার পরশ আনবে মনে-

                  বিষিয়ে ও-বুক উঠবে-

                      বুঝবে সেদিন বুঝবে!


আসবে আবার শীতের রাতি, আসবে না ক আ সে-

তোমার সুখে প’ড়ত বাধা থাকলে যে-জন পার্শ্বে,

                      আসবে না ক’ আর সে!

                  প’ড়বে মনে, মোর বাহুতে

                  মাথা থুয়ে যে-দিন শুতে,

                  মুখ ফিরিয়ে থাকতে ঘৃণায়!

                  সেই স্মৃতি তো ঐ বিছানায়

                  কাঁটা হ’য়ে ফুটবে-

                      বুঝবে সেদিন বুঝবে!


আবার যেদিন শিউলি ফুটে ভ’রবে তোমার অঙ্গন,

তুলতে সে ফুল গাঁথতে মালা কাঁপবে তোমার কঙ্কণ-

                      কাঁদবে কুটীর-অঙ্গন!

                  শিউলি ঢাকা মোর সমাধি

                  প’ড়বে মনে, উঠবে কাঁদি’!

                  বুকের মালা ক’রবে জ্বালা

                  চোখের জলে সেদিন বালা

                  মুখের হাসি ঘুচবে-

                      বুঝবে সেদিন বুঝবে!


আসবে আবার আশিন-হাওয়া, শিশির-ছেঁচা রাত্রি,

থাকবে সবাই – থাকবে না এই মরণ-পথের যাত্রী!

                      আসবে শিশির-রাত্রি!

                  থাকবে পাশে বন্ধু স্বজন,

                  থাকবে রাতে বাহুর বাঁধন,

                  বঁধুর বুকের পরশনে

                  আমার পরশ আনবে মনে-

                  বিষিয়ে ও-বুক উঠবে-

                      বুঝবে সেদিন বুঝবে!


আসবে আবার শীতের রাতি, আসবে না ক আ সে-

তোমার সুখে প’ড়ত বাধা থাকলে যে-জন পার্শ্বে,

                      আসবে না ক’ আর সে!

                  প’ড়বে মনে, মোর বাহুতে

                  মাথা থুয়ে যে-দিন শুতে,

                  মুখ ফিরিয়ে থাকতে ঘৃণায়!

                  সেই স্মৃতি তো ঐ বিছানায়

                  কাঁটা হ’য়ে ফুটবে-

                      বুঝবে সেদিন বুঝবে!


আবার গাঙে আসবে জোয়ার, দুলবে তরী রঙ্গে,

সেই তরীতে হয়ত কেহ থাকবে তোমার সঙ্গে-

                      দুলবে তরী রঙ্গে,

                  প’ড়বে মনে সে কোন্‌ রাতে

                  এক তরীতে ছিলেম সাথে,

                  এমনি গাঙ ছিল জোয়ার,

                  নদীর দু’ধার এমনি আঁধার

                  তেম্‌নি তরী ছুটবে-

                      বুঝবে সেদিন বুঝবে!


তোমার সখার আসবে যেদিন এমনি কারা-বন্ধ,

আমার মতন কেঁদে কেঁদে হয়ত হবে অন্ধ-

                      সখার কারা-বন্ধ!

                  বন্ধু তোমার হান্‌বে হেলা

                  ভাঙবে তোমার সুখের মেলা;

                  দীর্ঘ বেলা কাটবে না আর,

                  বইতে প্রাণের শান- এ ভার

                  মরণ-সনে বুঝ্‌বে-

                      বুঝবে সেদিন বুঝ্‌বে!


ফুট্‌বে আবার দোলন চাঁপা চৈতী-রাতের চাঁদনী,

আকাশ-ছাওয়া তারায় তারায় বাজবে আমার কাঁদ্‌নী-

                      চৈতী-রাতের চাঁদ্‌নী।

                  ঋতুর পরে ফির্‌বে ঋতু,

                  সেদিন-হে মোর সোহাগ-ভীতু!

                  চাইবে কেঁদে নীল নভো গা’য়,

                  আমার মতন চোখ ভ’রে চায়

                  যে-তারা তা’য় খুঁজবে-

                      বুঝ্‌বে সেদিন বুঝ্‌বে!


আস্‌বে ঝড়, নাচবে তুফান, টুটবে সকল বন্ধন,

কাঁপবে কুটীর সেদিন ত্রাসে, জাগবে বুকে ক্রন্দন-

                      টুটবে যবে বন্ধন!

                  পড়বে মনে, নেই সে সাথে

                  বাঁধবে বুকে দুঃখ-রাতে-

                  আপনি গালে যাচবে চুমা,

                  চাইবে আদর, মাগ্‌বে ছোঁওয়া,

                  আপনি যেচে চুমবে-

                      বুঝবে সেদিন বুঝবে।


আমার বুকের যে কাঁটা-ঘা তোমায় ব্যথা হান্‌ত,

সেই আঘাতই যাচবে আবার হয়ত হ’য়ে শ্রান–

                      আসবে তখন পান’।

                  হয়ত তখন আমার কোলে

                  সোহাগ-লোভে প’ড়বে ঢ’লে,

                  আপনি সেদিন সেধে কেঁদে

                  চাপ্‌বে বুকে বাহু বেঁধে,

                  চরণ চুমে পূজবে-

                      বুঝবে সেদিন বুঝবে!

",কাজী নজরুল ইসলাম ,স্বরবৃত্ত,https://banglarkobita.com/poem/famous/167,,,
দূরন্ত পথিক ,"এই রাজনীতি           ওই রাজনীতি
                      তফাত যে কত স্মৃতি,
          ভীৎ নড়ে যার           সংশয় হাজার
                      মানবে নেই যে প্রীতি!

          আপনারা মুখে        তারা তো হৃদয়ে
                          করেছেন সবি জয়,
          স্বার্থের নীতি             নিঃস্বার্থ  প্রীতি
                           এক নয়; এক নয়।

           নিজ সন্তান               টিকে বংশদান
                         অর্থের সে রাজনীতি,
           করি উপহাস              দেখ ইতিহাস
                          দেখ তাঁদের প্রগতি!

           কাঁদেন আপনে             স্বার্থ  বিহনে
                        কি দিলেন সমাজকে?
          নিজ ভাগ থেকে         কি দিলেন তাকে
                          দুর্নীতির দেশটাকে?

         বিদ্রোহের দানা              গড়ছে অজানা
                          দেখুন পলক খুলে,
          আপন স্বার্থ                    অন্যের পরার্থ
                        রয় খেয়ালের ভুলে।

          সুন্দর খাদ্য                   অর্থের ঔদার্য্য
                         বুঝেন জগৎবাসী,
          আত্ম প্রতিষ্ঠা                  নিথর নিষ্ঠা
                        যদিও সে দাসদাসি।

          জালচুরি করে            গেলেন তো মরে
                        থাকলে পরে কবরে,
          সন্তানাদিরা                বুঝে নিবে তারা
                       সম্পত্তি ভাগ করে!

          এই রাজনীতি             নাই করে প্রীতি
                     সত্যের সন্ধানে আসো,
          এই যে পৃথিবী              আমার মিনতি
                    মানুষকে   ভালোবাসো।",আসাদুল্লাহ কাহাফ,অক্ষরবৃত্ত,https://mydshornofp.blogspot.com/2019/08/blog-post_3.html?m=1,,,
তুমি যেন ফিরে এসে ,"তুমি যেন ফিরে এসে পুনরায় কুণ্ঠিত শিশুকে
করাঘাত ক’রে ক’রে ঘুম পাড়াবার সাধ ক’রে
আড়ালে যেও না ; আমি এত দিনে চিনেছি কেবল
অপার ক্ষমতাময়ী হাত দুটি, ক্ষিপ্র হাত দুটি—
ক্ষণিক নিস্তারলাভে একা একা ব্যর্থ বারিপাত ।
কবিতা সমাপ্ত হতে দেবে নাকি? সার্থক চক্রের
আশায় শেষের পঙক্তি ভেবে ভেবে নিদ্রা চ’লে গেছে ।
কেবলি কবোষ্ণ চিন্তা, রস এসে চাপ দিতে থাকে ।
তারা যেন কুসুমের অভ্যন্তরে মধুর ঈর্ষিত
স্থান চায়, মালিকায় গাঁথা হয়ে ঘ্রাণ দিতে চায় ।
কবিতা সমাপ্ত হতে দাও, নারী, ক্রমে—ক্রমাগত
ছন্দিত ঘর্ষণে, দ্যাখ, উত্তেজনা শির্ষ লাভ করে,
আমাদের চিন্তাপাত, কসপাত ঘটে, শান্তি নামে ।
আড়ালে যেও না যেন, ঘুম পাড়াবার সাধ ক’রে ।",বিনয় মজুমদার,অক্ষরবৃত্ত,https://www.poetrystate.com/binoy-majumdar/%E0%A6%A4%E0%A7%81%E0%A6%AE%E0%A6%BF-%E0%A6%AF%E0%A7%87%E0%A6%A8-%E0%A6%AB%E0%A6%BF%E0%A6%B0%E0%A7%87-%E0%A6%8F%E0%A6%B8%E0%A7%87/,,,
একটি উজ্জ্বল মাছ,"একটি উজ্জ্বল মাছ একবার উড়ে
দৃশ্যত সুনীল কিন্তু প্রকৃত পস্তাবে স্বচ্ছ জলে
পুনরায় ডুবে গেলো — এই স্মিত দৃশ্য দেখে নিয়ে
বেগনার গাঢ় রসে আপক্ক রক্তিম হ’লো ফল |
বিপন্ন মরাল ওড়ে, অবিরাম পলায়ন করে,
যেহেতু সকলে জানে তার শাদা পালকের নিচে
রয়েছে উদগ্র উষ্ণ মাংস আর মেদ ;
স্বল্পায়ু বিশ্রাম নেয় পরিশ্রান্ত পাহাড়ে পাহাড়ে ;
সমস্ত জলীয় গান বাষ্পিভূত হ’য়ে যায়, তবু
এমন সময়ে তুমি, হে সমুদ্রমত্স্য, তুমি…তুমি…
কিংবা, দ্যাখো, ইতস্তত অসুস্থ বৃক্ষেরা
পৃথিবীর পল্লবিত ব্যাপ্ত বনস্থলী
দীর্ঘ-দীর্ঘ ক্লান্তশ্বাসে আলোড়িত করে ;
তবু সব বৃক্ষ আর পুষ্পকুঞ্জ যে যার ভূমিতে দূরে দূরে
চিরকাল থেকে ভাবে মিলনের শ্বাসরোধী কথা |",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
সময়ের সাথে ,"সময়ের সাথে এক বাজি ধরে পরাস্ত হয়েছি ।
ব্যর্থ আকাঙ্খায়, স্বপ্নে বৃষ্টি হয়ে মাটিতে যেখানে
একদিন জল জমে, আকাশ বিস্বিত হয়ে আসে
সেখানে সত্বর দেখি ,মশা জন্মে; অমল প্রতূষে
ঘুম ভেঙ্গে দেখা যায় ; আমাদের মুখের ভিতর
স্বাদ ছিল, তৃপ্তি ছিল জে সব আহার্য প’চে
ইতিহাস সৃষ্টি করে; সুখ ক্রমে ব্যথা হয়ে উঠে ।
অঙ্গুরীয় নীল পাথরের বিচ্ছুরিত আলো
অনুষ্ণো অনির্বাণ , জ্বলে যায় পিপাসার বেগে
ভয় হয় একদিন পালকের মত ঝরে যাব ।
",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
মুকুরে প্রতিফলিত ,"মুকুরে প্রতিফলিত সূর্যালোক স্বল্পকাল হাসে |
শিক্ষায়তনের কাছে হে নিশ্চল, স্নিগ্ধ দেবদারু
জিহ্বার উপরে দ্রব লবণের মত কণা-কণা
কী ছড়ায়, কে ছড়ায় ; শোনো, কী অস্ফুট স্বর, শোনো
‘কোথায়, কোথায় তুমি, কোথায় তোমার ডানা, শ্বেত পক্ষীমাতা,
এই যে এখানে জন্ম, একি সেই জনশ্রুত নীড় না মৃত্তিকা?
নীড় না মৃত্তিকা পূর্ণ এ অস্বচ্ছ মৃত্যুময় হিমে…’
তুমি বৃক্ষ, জ্ঞানহীন, মরণের ক্লিষ্ট সমাচার
জানো না, এখন তবে স্বর শোনো,অবহিতহও |
সুস্থ মৃত্তিকার চেয়ে সমুদ্রেরাকত বেশি বিপদসংকুল
তারো বেশি বিপদের নীলিমায় প্রক্ষালিত বিভিন্ন আকাশ,
এ-সত্য জেনেও তবু আমরা তো সাগরে আকাশে
সঞ্চারিত হ’তে চাই, চিরকাল হ’তে অভিলাষী,
সকল প্রকার জ্বরে মাথা ধোয়া আমাদের ভালো লাগে ব’লে |
তবুও কেন যে আজো, হায় হাসি, হায় দেবদারু,
মানুষ নিকটে গেলে প্রকৃত সারস উড়ে যায়!",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
উৎফুল্ল আশা ,"কী উৎফুল্ল আশা নিয়ে সকালে জেগেছি সবিনয়ে।
কৌটার মাংসের মতো সুরক্ষিত তোমার প্রতিভা
উদ্ভাসিত করেছিল ভবিষ্যৎ, দিকচক্রবাল।
সময়ে ভেবেছিলাম সম্মিলিত চায়ের ভাবনা,
বায়ুসেবনের কথা, চিরন্তন শিখরের বায়ু।
দৃষ্টিবিভ্রমের মতো কাল্পনিক বলে মনে হয়
তোমাকে অস্তিত্বহীনা, অথবা হয়তো লুপ্ত, মৃত।
অথবা করেছে ত্যাগ, অবৈধ পুত্রের মতো, পথে।
জীবনের কথা ভাবি, ক্ষত সেরে গেলে পরে ত্বকে
পুনরায় কেশোদ্গম হবে না; বিমর্ষ ভাবনায়
রাত্রির মাছির মতো শান্ত হয়ে রয়েছে বেদনা-
হাসপাতালের থেকে ফেরার সময়কার মনে।
মাঝে মাঝে অগোচরে বালকের ঘুমের ভিতরে
প্রস্রাব করার মতো অস্থানে বেদনা ঝরে যাবে।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
সন্তপ্ত কুসুম ,"সন্তপ্ত কুসুম ফুটে পুনরায় ক্ষোভে ঝরে যায়।
দেখে কবিকুল এত ক্লেশ পায়, অথচ হেতরু,
তুমি নিজে নির্বিকার, এই প্রিয় বেদনা বোঝো না।
কে ক্থোয় নিভে গেছে তার গুপ্ত কাহিনী জানি।
নিজের অন্তর দেখি, কবিতার কোনো পঙক্তি আর
মনে নেই গোধূলিতে; ভালোবাসা অবশিষ্ট নেই।
অথবা গৃহের থেকে ভুল বহির্গত কোনো শিশু
হারিয়ে গিয়েছে পথে, জানে না সে নিজের ঠিকানা।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
চাঁদের গুহার দিকে,"চাদেঁর গুহার দিকে নির্নিমেষে চেয়ে থাকি, মেঝের উপরে
দাড়িয়েঁ রয়েছে চাঁদ, প্রকাশ্য দিনের বেলা, স্পষ্ট দেখা যায়
চাদেঁর গুহার দিকে নির্নিমেষে চেয়ে থাকি, ঘাসগুল ছোট করে ছাঁটা।
ঘাসের ভিতর দিয়ে দেখা যায় গুহার উপরকার ভাঁজ।
গুহার লুকোনো মুখ থেকে শুরু হয়ে সেই ভাঁজটি এসেছে
বাহিরে পেটের দিকে। চাঁদ হেঁটে এসে যেই বিছানার উপরে দাঁড়াল
অমনি চাঁদকে বলি,’ তেল লাগাবে না আজ’ শুনে চাঁদ বলে
‘মাখব নিশ্চয়, তবে একটু অপেক্ষা কর’ বলে সে অয়েল ক্লথ নিয়ে
পেতে দিল বিছানায়, বালিশের কিছু নিচে, তারপর হেঁটে এসে চলে গেল
নিকটে তাকের দিকে,একটি বোতল থেকেবাম হাতে তেল নিয়ে এল
এসে তেল মাখা হাতে ভুট্টাটি চেপেধরে।
যখন ধরল তার আগেই ভুট্টাটি খাড়া হয়ে গিয়েছিল।
চাঁদ আমি দুজনেই মেঝেতে দাঁড়ানো মুখোমুখি
এক হাতে ঘসে ঘসে ভুট্টার উপরে চাঁদ তেল মেখে দিল।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
এখন পাকুড়গাছে সম্পূর্ণ নূতন পাতা,"এখন পাকুড়গাছে সম্পূর্ণ নূতন পাতা, তার সঙ্গে বিবাহিত এই
বটগাছে লাল লাল ফল ফলে আছে।
চারিদিকে চিরকাল আকাশ থাকার কথা,আছে কিনা আমি দেখে নিই।
অনেক শালিক পাখি আসে রোজ এই গাছে,বট ফলগুলি
তারা খুটেঁ খুটেঁ খায় বসন্তের হাওয়া বয়, শালিকের ডাক
এবং পাতার শব্দ মিশে একাকার হয়ে চারদিকে ভাসে।
এখন অনেক মেঘ সোনালি রূপালি কালোআকাশে আকাশে।
একটি মুকুট সেই পাকুড় গাছের নিচেশাড়ি পরে দাড়িয়েঁ রয়েছে।
মদের ফেনার মতো সাদা সাদা দাঁত আমি অনেক দেখেছি।
জেনেছি আগুন যত্ দুরেই হোক না কেন তাকে দেখা যায়।
মুকুরের বুকে ঠাঁই পেতে হলে সরাসরি সম্মুখেই চলে যেতে হয়
পিছনে বা পাশে নয়; গ্রন্থ ছন্দোবদ্ধ হলে তবে আপনিই মনে থাকে
মৃত্যু অবধিই থাকে; মানুষ সমুদ্রকেই সবচেয়ে বেশি ভালবাসে।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
আমার বাড়ির থেকে বাইরে,"আমার বাড়ির থেকে বাইরে বেরিয়ে দেখি অগণিত যুবতী চলেছে।
এইসব বিবাহিতা এবং অবিবাহিতা যুবতীদিগের প্রত্যেকের
অন্তরে জয়পতাকা কিভাবে থাকে আমি সু ন্দর নিখুঁতভাবে দেখি
তাকিয়ে তাকিয়ে ওরা যখন হাঁটেঁ বাবসে থাকে।
প্রত্যেকটি যুবতীর অন্তরে জয়পতাকা প্রবেশ করেছে বহুবার,
নিজের অন্তরে ঢোকা জয়পতাকাকে খুব ভালবাসে যে কোনো যুবতী।
অনেক জয়পতাকা অন্তরে প্রবেশ করে তার মধ্যে যে জয়পতাকা
অন্তরে আনন্দ দেয় সবচেয়ে বেশি পরিমাণ
তাকেই বিবাহ করে অনূড়া যুবতীগণ। আমার বাড়ির থেকে বাইরে বেরিয়ে
প্রতিদিন আমি দেখি অগণিত যুবতী চলেছে।
",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
আমার শোবার ঘর ছেড়ে,"আমার শোবার ঘর ছেড়ে আমি বারান্দায় গিয়ে দাঁড়ালাম।
বারান্দার পাশ দিয়ে একটি মুকুট হেঁটে চলে গেল অতিশয় ধীরে,
আমি মনোযোগ দিয়ে তার বস্তাবৃত অঙ্গ দেখলাম।
এ মুকুট প্রৌঢ়া ফলে মুকুটের ফুল দুটি বেশ ঝুলে পড়েছে নিশ্চয়,
আরো এ বয়সে ফুলে অনেক নখের দাগ নিশ্চয় লেগেছে
মুকুট পরার কালে ফুল টেপবার ফলে, তবুও মুকুট তার ফুল
কৌশলে কাঁচুলি দিয়ে বেঁধেছে এমনভাবে যাতে মনে হয় তার ফুল
মোটেই ঝোলে নি আর বারংবার নিয়মিতমুকুট পরার ফলে নিশ্চয় মুকুট
বেশ বড় হয়ে গেছে এই প্রৌঢ় বয়সে ও যদিও অবিবাহিতা আছে।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
আমার আশ্চর্য ফুল ,"আমার আশ্চর্য ফুল, যেন চকোলেট, নিমিষেই
গলাধঃকরণ তাকে না ক’রে ক্রমশ রস নিয়ে
তৃপ্ত হই, দীর্ঘ তৃষ্ণা ভুলে থাকি আবিষ্কারে, প্রেমে।
অনেক ভেবেছি আমি, অনেক ছোবল নিয়ে প্রাণে
জেনেছি বিদীর্ণ হওয়া কাকে বলে, কাকে বলে নীল-
আকাশের হৃদয়ের; কাকে বলে নির্বিকার পাখি।
অথবা ফড়িঙ তার স্বচ্ছ ডানা মেলে উড়ে যায়।
উড়ে যায় শ্বাস ফেলে যুবকের প্রানের উপরে।
আমি রোগে মুগ্ধ হয়ে দৃশ্য দেখি, দেখি জানালায়
আকাশের লালা ঝরে বাতাসের আশ্রয়ে আশ্রয়ে।
আমি মুগ্ধ; উড়ে গেছ; ফিরে এসো, ফিরে এসো , চাকা,
রথ হয়ে, জয় হয়ে, চিরন্তন কাব্য হয়ে এসো।
আমরা বিশুদ্ধ দেশে গান হবো, প্রেম হবো, অবয়বহীন
সুর হয়ে লিপ্ত হবো পৃথীবীর সব আকাশে।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
আমরা দুজনে মিলে জিতে গেছি,"আমরা দুজনে মিলে জিতে গেছি বহুদিন হলো ।
তোমার গায়ের রঙ এখনো আগের মতো , তবে
তুমি আর হিন্দু নেই , খৃষ্টান হয়েছো ।
তুমি আর আমি কিন্তু দুজনেই বুড়ো হয়ে গেছি ।
আমার মাথার চুল যেরকম ছোটো করে ছেঁটেছি এখন
তোমার মাথার চুলও সেইরূপ ছোটো করে ছাঁটা ,
ছবিতে দেখেছি আমি দৈনিক পত্রিকাতেই ; যখন দুজনে
যুবতী ও যুবক ছিলাম
তখন কি জানতাম বুড়ো হয়ে যাব ?
আশা করি বর্তমানে তোমার সন্তান নাতি ইত্যাদি হয়েছে ।
আমার ঠিকানা আছে তোমার বাড়িতে ,
তোমার ঠিকানা আছে আমার বাড়িতে ,
চিঠি লিখব না ।
আমরা একত্রে আছি বইয়ের পাতায় ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
দেবভাষার ব্যাকরণ অনুসারে ,"দেবভাষার ব্যাকরণ অনুসারে মানুষসৃষ্টি করা হয় । দেবভাষার ব্যাকরণ একখানা ‘সমগ্র ব্যাকরণ কৌমুদী’ । পাঠক দেখুন দেবভাষায় একটি শব্দ নেই ‘মনোলীন’ শব্দটি নেই । শব্দরা সব দেবদেবী । দেবভাষায় মনোলীন শব্দদেবতাটি নেই । এইবার আমি মনোলীন শব্দটি লিখছি । তাহলে ভবিষ্যতে মনোলীন শব্দদেবতাটি সৃষ্টি হবে – দেখতেহবে মানুষের মতো ।
দেবভাষার ব্যাকারণে ‘গদাধর’ শব্দটি আছে । কিনতু ‘গদাধরা’ শব্দটি নেই । তাহলে ‘গদাধরা’ শব্দদেবীটিকে বানানো সম্ভব । গদাধরা শব্দদেবীটির চেহারা মেয়েমানুষের মতো ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
পাঠক মুখ দিয়ে উচ্চারণ করুন,"পাঠক মুখ দিয়ে উচ্চারণ করুন ‘নিড়িহা’ । দেখুন মাথার উপর দিয়ে একটি পাখি উড়ে যাচ্ছে । এই নিড়িহা পাখিটি আমি বানিয়েছি । বহুদিন আগে ছাপা হয়ে গেছে । কবি অজয় নাগ মাকে জিজ্ঞাসা করেছিল ‘দাদা , এমন অদ্ভুত একটি শব্দ বানিয়েছেন? ‘ এতদিন পরে আমি অজয়ের প্রশ্নের জবাব লিখে জানালাম ।
এইবার পাঠক জোরে উচ্চারণ করুন ‘পিড়িহা’ । দেখুন মাথার উপর দিয়ে একটি পাখি উড়ে যাচ্ছে । পাখিটি পাঠক বানালেন ।
এইবার জোরে উচ্চারণ করুন ‘ফিড়িহা’ । পাঠক দেখুন মাথার উপর দিয়ে একটা ল্যাংটো বালক দেখা যাচ্ছে । পাঠক এই বালকটিকে বানালেন ।
এইবার পাঠক জোরে উচ্চারণ করুন ‘বিড়িহা’ । পাঠক দেখুন মাথার উপর দিয়ে শকুনের মতো বিরাট একটি পাখিউড়ে যাচ্ছে ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
শব্দ ব্রহ্ম,"শব্দ ব্রহ্ম । অর্থাৎ শব্দের আকার আছে । ‘সফেদা’ একটি শব্দ- ধ্বনি । এই শব্দের আকার সফেদা ফলটি যেমনি ঠিক তেমনি । এর শব্দতাতিবক প্রমাণ আছে । ‘আতা’ একটি শব্দ- ধ্বনি । আতা শব্দটির চেহারা ঠিক আতা ফলটির মতো । পাঠকআপনিও এইরকম নতুন শব্দ দিয়ে ধ্বনি দিয়ে নতুন ফল বানাতে পারেন।
একটি নতুন শব্দ- ধ্বনি ‘হিবয়া’ । হিবয়া উচ্চারণ করার সঙ্গে সঙ্গে চোখের সামনে একটি নতুন ফল দেখা যাচ্ছে ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
তপ্ত লৌহদন্ড জল ডোবাতে,"তপ্ত লৌহদণ্ড জল ডোবাতে এবং সেই জল খেত নরনারীগণ,
তার ফলে মানুষের রক্তাল্পতা দুর্বলতা জনিত অসুখ সেরে যেত।
এইভাবে এককালে বাঁচতাম মানুষেরাএই পৃথিবীতে।
তবে সবই ঠিক আছে, ঘুমোবার আগে মনেপড়ে সারা দিনের ঘটনা।
মাঝরাতে বিছানায় চাঁদের জ্যোৎস্না এসে পড়ে দূর থেকে।
শুধু চাঁদ দেখবার জন্য আমি বিছানায় উঠে বসি, চাঁদ আছে বলে
ঘুমোতে বিলম্ব হয়। আমি তাড়াতাড়ি ফের যাব।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
পদ্মাপাতার প'রে,"পদ্মপাতার প’রে জল টলমল করে; কাছেকোনো ফুল তো দেখিনা,
সাধ জাগে, – বড়ো সাধ জাগে -
ডুব দিয়ে দেখে আসি নধর জলে নিচে
আকাশের অভিমুখী উন্মুখ কুঁড়ি আছে কিনা।
হয়তো সে কুঁড়ি
ফোটবার ইচ্ছায় থেকে থেকে – থেকে থেকে
কোন কালে হয়ে গেছে বুড়ি;
কোন কালে তার সব রূপ গেছে প’চে;
হয়তো বা তার আর নেই কোন লেশ।
সাধ জাগে, বড়ো সাধ জাগে-
ডুব দিয়ে দেখে আসি নধর জলে নিচে
এখনো রয়েছে কিনা কোন অবশেষ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
আমিই তো চিকিৎসক ,"আমিই তো চিকিৎসক, ভ্রান্তিপূর্ণ চিকিৎসায় তার
মৃত্যু হলে কি প্রকার ব্যাহত আড়ষ্ট হয়ে আছি।
আবর্তনকালে সেই শবের সহিত দেখা হয়;
তখন হৃদয়ে এক চিরন্তন রৌদ্র জ্বলে ওঠে।
অথচ শবের সঙ্গে কথা বলা স্বাভাবিক কিনা
ভেবে-ভেবে দিন যায়; চোখাচুখি হলেলজ্জা ভয়ে
দ্রুত অন্য দিকে যাই; কুক্কুপিন্ট ফুলের ভিতরে
জ্বরাক্রান্ত মানুষের মত তাপ; সেই ফল খুঁজি।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
ভালোবাসা দিতে পারি ,"ভালোবাসা দিতে পারি, তোমরা কি গ্রহণে সক্ষম?
লীলাময়ী করপুটে তোমাদের সবই ঝ’রে যায় –
হাসি, জ্যোৎস্না, ব্যথা, স্মৃতি, অবশিষ্ট কিছুই থাকে না।
এ আমার অভিজ্ঞতা। পারাবতগুলি জ্যোৎস্নায়
কখনো ওড়ে না; তবু ভালোবাসা দিতে পারি।
শাশ্বত, সহজতম এই দান — শুধু অঙ্কুরের
উদগমে বাধা না দেওয়া, নিষ্পেষিত অনালোকে রেখে
ফ্যাকাশে হলুদবর্ণ না ক’রে শ্যামল হতে দেওয়া।
এতই সহজ, তবু বেদনায় নিজ হাতে রাখি
মৃত্যুর প্রস্তর, যাতে কাউকে না ভালোবেসে ফেলে ফেলি।
গ্রহণে সক্ষম নও। পারাবত, বৃক্ষচুড়া থেকে
পতন হলেও তুমি আঘাত পাও না, উড়ে যাবে।
প্রাচীন চিত্রের মতো চিরস্থায়ী হাসি নিয়ে তুমি
চ’লে যাবে; ক্ষত নিয়ে যন্ত্রণায় স্তব্ধ হব আমি।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
মাঝে-মাঝেই আমি হিন্দুগণের ব্যাবহারে,"মাঝে-মাঝেই আমি হিন্দুগণের ব্যবহারে ক্ষুণ্ণ হয়ে
ভেবেছি ‘খৃস্টান হয়ে যাব কি? খৃস্টান হয়ে যাব কি…’
তখন মনে পড়েছে খৃস্টান যদি হই তাহলে
আমার মৃতুয়র পরে আমাকে পোড়াবে না।
মাটি চাপা দেবে। মাটি চাপা দেওয়া চলবে না।
মরে গেলে আমাকে পোড়াতেই হবে। এইহেতু
আমি খৃস্টান হইনি।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
একটি উজ্জ্বল মাছ ,"একটি উজ্জ্বল মাছ একবার উড়ে
দৃশ্যত সুনীল কিন্তু প্রকৃত পস্তাবে স্বচ্ছ জলে
পুনরায় ডুবে গেলো — এই স্মিত দৃশ্য দেখে নিয়ে
বেগনার গাঢ় রসে আপক্ক রক্তিম হ’লো ফল |
বিপন্ন মরাল ওড়ে, অবিরাম পলায়ন করে,
যেহেতু সকলে জানে তার শাদা পালকের নিচে
রয়েছে উদগ্র উষ্ণ মাংস আর মেদ ;
স্বল্পায়ু বিশ্রাম নেয় পরিশ্রান্ত পাহাড়ে পাহাড়ে ;
সমস্ত জলীয় গান বাষ্পিভূত হ’য়ে যায়, তবু
এমন সময়ে তুমি, হে সমুদ্রমত্স্য, তুমি…তুমি…
কিংবা, দ্যাখো, ইতস্তত অসুস্থ বৃক্ষেরা
পৃথিবীর পল্লবিত ব্যাপ্ত বনস্থলী
দীর্ঘ-দীর্ঘ ক্লান্তশ্বাসে আলোড়িত করে ;
তবু সব বৃক্ষ আর পুষ্পকুঞ্জ যে যার ভূমিতে দূরে দূরে
চিরকাল থেকে ভাবে মিলনের শ্বাসরোধী কথা |",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
মুকুরে প্রতিফলিত সূর্যালোক ,"মুকুরে প্রতিফলিত সূর্যালোক স্বল্পকাল হাসে |
শিক্ষায়তনের কাছে হে নিশ্চল, স্নিগ্ধ দেবদারু
জিহ্বার উপরে দ্রব লবণের মত কণা-কণা
কী ছড়ায়, কে ছড়ায় ; শোনো, কী অস্ফুট স্বর, শোনো
‘কোথায়, কোথায় তুমি, কোথায় তোমার ডানা, শ্বেত পক্ষীমাতা,
এই যে এখানে জন্ম, একি সেই জনশ্রুত নীড় না মৃত্তিকা?
নীড় না মৃত্তিকা পূর্ণ এ অস্বচ্ছ মৃত্যুময় হিমে…’
তুমি বৃক্ষ, জ্ঞানহীন, মরণের ক্লিষ্ট সমাচার
জানো না, এখন তবে স্বর শোনো,অবহিতহও |
সুস্থ মৃত্তিকার চেয়ে সমুদ্রেরাকত বেশি বিপদসংকুল
তারো বেশি বিপদের নীলিমায় প্রক্ষালিত বিভিন্ন আকাশ,
এ-সত্য জেনেও তবু আমরা তো সাগরে আকাশে
সঞ্চারিত হ’তে চাই, চিরকাল হ’তে অভিলাষী,
সকল প্রকার জ্বরে মাথা ধোয়া আমাদের ভালো লাগে ব’লে |
তবুও কেন যে আজো, হায় হাসি, হায় দেবদারু,
মানুষ নিকটে গেলে প্রকৃত সারস উড়ে যায়!",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
করবী তরুতে,"করবী তরুতে সেই আকাঙ্খিত গোলাপ ফোটে নি |
এই শোকে ক্ষিপ্ত আমি ; নাকি ভ্রান্তি হয়েছে কোথাও?
অবশ্য অপর কেউ, মনে হয়, মুগ্ধ হয়েছিল,
সন্ধানপর্বেও দীর্ঘ, নির্নিমেষ জ্যোত্স্না দিয়ে গেছে |
আমার নিদ্রার মাঝে, স্তন্যপান করার মতন
ব্যবহার ক’রে বলেশিহরিত হৃদয়ে জেগেছি |
হায় রে বাসি না ভালো, তবু এও ধন্যসার্থকতা,
এই অভাবিত শান্তি, মূল্যায়ন, ক্ষিপ্ত শোকে ছায়া |
তা না হ’লে আস্বাদিত না হবার বেদনায় মদ,
হৃদয় উন্মাদ হয়, মাংসে করে আশ্রয়-সন্ধান |
অখচ সুদূর এক নারী শুধু মাংস ভোজনের
লোভে কারো কাছে তার চিরন্তন দ্বার খুলেছিলো,
যথাকালে লবণের বিস্বাদ অভাবে ক্লিষ্ট সেও |
এই পরিনাম কেউ চাই না, হে মুগ্ধ প্রীতিধারা,
গলিত আগ্রহে তাই লবণ অর্থাত্ জ্যোত্স্নাকামী |",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
কবিতা বুঝিনি আমি,"কবিতা বুঝিনি আমি ; অন্ধকারে একটি জোনাকি
যত্সামান্য আলো দেয়, নিরুত্তাপ, কোমল আলোক |
এই অন্ধকারে এই দৃষ্টিগম্য আকাশের পারে
অধিক নীলাভ সেই প্রকৃত আকাশ প’ড়ে আছে—
এই বোধ সুগভীরে কখন আকৃষ্ট ক’রে নিয়ে
যুগ যুগ আমাদের অগ্রসর হয়ে যেতে বলে,
তারকা, জোনাকি—সব ; লম্বিত গভীরহয়ে গেলে
না-দেখা গহ্বর যেন অন্ধকার হৃদয় অবধি
পথ ক’রে দিতে পারে ; প্রচেষ্টায় প্রচেষ্টায় ; যেন
অমল আয়ত্তাধীন অবশেষে ক’রে দিতে পারে
অধরা জ্যোত্স্নাকে ; তাকে উদগ্রীব মুষ্টিতে ধ’রে নিয়ে
বিছানায় শুয়ে শুয়ে আকাশের, অন্তরের সার পেতে পারি |
এই অজ্ঞানতা এই কবিতায়, রক্তে মিশে আছে
মৃদু লবণের মতো, প্রশান্তির আহ্বানের মতো |",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
এরুপ বিরহ ভালো ,"এরূপ বিরহ ভালো ; কবিতার প্রথম পাঠের
পরবর্তীকাল যদি নিদ্রিতের মতো থাকা যায়,
স্বপ্নাচ্ছন্ন, কাল্পনিক ; দীর্ঘকাল পরে পুনরায়
পাঠের সময় যদি শাশ্বত ফুলের মতো স্মিত,
রূপ, ঘ্রাণ, ঝ’রে পড়ে তাহলে সার্থক সব ব্যথা,
সকল বিরহ, স্বপ্ন ; মদিরার বুদ্বুদের মতো
মৃদু শব্দে সমাচ্ছন্ন, কবিতা, তোমার অপ্রণয়।
হাসির মতন তুমি মিলিয়ে গিয়েছো সিন্ধুপারে।
এখন অপেক্ষা করি, বালিকাকে বিদায়দেবার
বহু পরে পুনরায় দর্শনের অপেক্ষার মতো____
হয়তো সর্বস্ব তার ভ’রে গেছে চমকে চমকে।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
আমিই তো চিকিৎসক ,"আমিই তো চিকিৎসক, ভ্রান্তিপূর্ণ চিকিৎসায় তার
মৃত্যু হলে কি প্রকার ব্যাহত আড়ষ্ট হয়ে আছি।
আবর্তনকালে সেই শবের সহিত দেখা হয়;
তখন হৃদয়ে এক চিরন্তন রৌদ্র জ্বলে ওঠে।
অথচ শবের সঙ্গে কথা বলা স্বাভাবিক কিনা
ভেবে-ভেবে দিন যায়; চোখাচুখি হলেলজ্জা ভয়ে
দ্রুত অন্য দিকে যাই; কুক্কুপিন্ট ফুলের ভিতরে
জ্বরাক্রান্ত মানুষের মত তাপ; সেই ফল খুঁজি।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
সময়ের সাথে এক বাজি ধরে,"সময়ের সাথে এক বাজি ধরে পরাস্ত হয়েছি ।
ব্যর্থ আকাঙ্খায়, স্বপ্নে বৃষ্টি হয়ে মাটিতে যেখানে
একদিন জল জমে, আকাশ বিস্বিত হয়ে আসে
সেখানে সত্বর দেখি ,মশা জন্মে; অমল প্রতূষে
ঘুম ভেঙ্গে দেখা যায় ; আমাদের মুখের ভিতর
স্বাদ ছিল, তৃপ্তি ছিল জে সব আহার্য প’চে
ইতিহাস সৃষ্টি করে; সুখ ক্রমে ব্যথা হয়ে উঠে ।
অঙ্গুরীয় নীল পাথরের বিচ্ছুরিত আলো
অনুষ্ণো অনির্বাণ , জ্বলে যায় পিপাসার বেগে
ভয় হয় একদিন পালকের মত ঝরে যাব ।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
"যাক, তবে জলে","যাক, তবে জ’লে যাক, জলস্তম্ভ, ছেঁড়া ঘা হৃদয়।
সব শান্তি দূরে থাক, সব তৃপ্তি, সব ভুলে যাই।
শুধু তার যন্ত্রণায় ভ’রে থাক হৃদয় শরীর।
তার তরণির মতো দীর্ঘ চোখে ছিলো সাগরের
গভীর আহ্বান, ছায়া, মেঘ, ঝঞ্ঝা, আকাশ, বাতাস।
কাঁটার আঘাতদায়ী কুসুমের স্মৃতির মতন
দীর্ঘস্থায়ী তার চিন্তা; প্রথম মিলনকালে ছেঁড়া
ত্বকের জ্বালার মতো গোপন, মধুর এ-বেদনা।
যাক, সব জ্ব’লে যাক, জলস্তম্ভ, ছেঁড়া ঘা হৃদয়।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
রোমাঞ্চ কি রয়ে গেছে,"রোমাঞ্চ কি রয়ে গেছে; গ্রামে অন্ধকারে ঘুম ভেঙে
দেহের উপর দিয়ে শীতল সাপের চলা বুঝে
যে-রোমাঞ্চ নেমে এলো, রুদ্ধশ্বাসস্বেদে ভিজে-ভিজে।
সর্পিনী, বোঝনি তুমি, দেহ কিনা, কার দেহ, প্রাণ।
সহসা উদিত হয় সাগরহংসীর শুভ্র গান।
স্বর-সুর এক হয়ে কাঁপে বায়ু, যেন তুষত শীতে,
কেঁদে ওঠে, জ্যোৎস্নার কোমল উত্তাপ পেতে চায়।
রোমাঞ্চ তো রয়ে গেছে শীতল সাপেরস্পর্শে মিশে।",বিনয় মজুমদার,অক্ষরবৃত্ত,http://maduliexpress.blogspot.com/2013/09/blog-post_1313.html,,,
"হৃদয়, নিঃশব্দে ","হৃদয়, নিঃশব্দে বাজো; তারকা, কুসুম, অঙ্গুরীয়—
এদের কখনো আরো সরব সংগীত শোনাবো না।
বধির স্বস্থানে আছে; অথবা নিজের রূপে ভুলে
প্রেমিকের তৃষ্ণা দ্যাখে, পৃথিবীর বিপণিতে থেকে।
কবিতা লিখেছি কবে, দু-জনে চকিত চেতনায়।
অবশেষে ফুল ঝ’রে, অশ্রু ঝ’রে আছে শুধু সুর।
কবিতা বা গান… ভাবি, পাখিরা— কোকিল গান গায়
নিজের নিষ্কৃতি পেয়ে, পৃথিবীর কথা সে ভাবে না।",বিনয় মজুমদার,,http://maduliexpress.blogspot.com/2013/09/blog-post_1313.html,,,
শিমুল গাছের নিচে ,"শিমুল গাছের নিচে গম ক্ষেত দেখলাম আজ।
পুরো গম ক্ষেতটিই বাদামি রঙের, তাতে অন্য রঙ নেই
দেখে দেখে মনে হয় ক্ষেতে গম পেকে গেছে প্রায়।
আমিও পথের মাঝে থেমে প’ড়ে গম গাছগুলি দেখলাম।
বুঝলাম ইউরোপে এবং আমেরিকায় শস্যক্ষেতগুলি এ প্রকার।
আমাদের বাঙলায় ধান ক্ষেত সমূহের ধরন যেমন
গমক্ষেত সমূহের ধরন তেমন নয়, স্পষ্টতই বিদেশি ধরন।
এ যেন ইউরোপের কিয়দংশ দেখছি এখানে
শিমুল গাছের নিচে; এইসব ধান গম মানুষের মেধার ফসল
ধান গম খেয়ে খেয়ে মানুষের হৃৎপিন্ড সচল থাকে এ কথা সকলেই জানি।",বিনয় মজুমদার,অক্ষরবৃত্ত,https://www.poetrystate.com/binoy-majumdar/%E0%A6%B6%E0%A6%BF%E0%A6%AE%E0%A7%81%E0%A6%B2-%E0%A6%97%E0%A6%BE%E0%A6%9B%E0%A7%87%E0%A6%B0-%E0%A6%A8%E0%A6%BF%E0%A6%9A%E0%A7%87/,,,
পদ্মা কোথায় চলেছে দূর আকাশের তলায়,"পদ্মা কোথায় চলেছে দূর আকাশের তলায়,

        মনে মনে দেখি তাকে।

এক পারে বালুর চর,

        নির্ভীক কেননা নিঃস্ব, নিরাসক্ত--

অন্য পারে বাঁশবন, আমবন,

        পুরোনো বট, পোড়ো ভিটে,

    অনেক দিনের গুঁড়ি-মোটা কাঁঠালগাছ--

        পুকুরের ধারে সর্ষেখেত,

           পথের ধারে বেতের জঙ্গল,

দেড়শো বছর আগেকার নীলকুঠির ভাঙা ভিত,

    তার বাগানে দীর্ঘ ঝাউগাছে দিনরাত মর্মরধ্বনি।

ওইখানে রাজবংশীদের পাড়া,

    ফাটল-ধরা খেতে ওদের ছাগল চরে,

        হাটের কাছে টিনের-ছাদ-ওয়ালা গঞ্জ--

           সমস্ত গ্রাম নির্মম নদীর ভয়ে কম্পান্বিত।

               পুরাণে প্রসিদ্ধ এই নদীর নাম,

                   মন্দাকিনীর প্রবাহ ওর নাড়ীতে।

    ও স্বতন্ত্র। লোকালয়ের পাশ দিয়ে চলে যায়--

               তাদের সহ্য করে, স্বীকার করে না।

        বিশুদ্ধ তার আভিজাতিক ছন্দে

এক দিকে নির্জন পর্বতের স্মৃতি, আর-এক দিকে নিঃসঙ্গ সমুদ্রের আহ্বান।

    একদিন ছিলেম ওরই চরের ঘাটে,

      নিভৃতে, সবার হতে বহুদূরে।

           ভোরের শুকতারাকে দেখে জেগেছি,

        ঘুমিয়েছি রাতে সপ্তর্ষির দৃষ্টির সম্মুখে

               নৌকার ছাদের উপর।

    আমার একলা দিন-রাতের নানা ভাবনার ধারে ধারে

        চলে গেছে ওর উদাসীন ধারা--

    পথিক যেমন চলে যায়

           গৃহস্থের সুখদুঃখের পাশ দিয়ে, অথচ দূর দিয়ে।

তার পরে যৌবনের শেষে এসেছি

        তরুবিরল এই মাঠের প্রান্তে।

ছায়াবৃত সাঁওতাল-পাড়ার পুঞ্জিত সবুজ দেখা যায় অদূরে।

 

    এখানে আমার প্রতিবেশিনী কোপাই-নদী।

        প্রাচীন গোত্রের গরিমা নেই তার।

অনার্য তার নামখানি

        কত কালের সাঁওতাল নারীর হাস্যমুখর

           কলভাষার সঙ্গে জড়িত।

               গ্রামের সঙ্গে তার গলাগলি,

           স্থলের সঙ্গে জলের নেই বিরোধ।

        তার এ পারের সঙ্গে ও পারের কথা চলে সহজে।

    শণের খেতে ফুল ধরেছে একেবারে তার গায়ে গায়ে,

           জেগে উঠেছে কচি কচি ধানের চারা।

রাস্তা যেখানে থেমেছে তীরে এসে

        সেখানে ও পথিককে দেয় পথ ছেড়ে

           কলকল স্ফটিকস্বচ্ছ স্রোতের উপর দিয়ে।

অদূরে তালগাছ উঠেছে মাঠের মধ্যে,

               তীরে আম জাম আমলকীর ঘেঁষাঘেঁষি।

ওর ভাষা গৃহস্থপাড়ার ভাষা--

           তাকে সাধুভাষা বলে না।

        জল স্থল বাঁধা পড়েছে ওর ছন্দে,

    রেষারেষি নেই তরলে শ্যামলে।

        ছিপ্‌ছিপে ওর দেহটি

           বেঁকে বেঁকে চলে ছায়ায় আলোয়

               হাততালি দিয়ে সহজ নাচে।

    বর্ষায় ওর অঙ্গে অঙ্গে লাগে মাত্‌লামি

           মহুয়া-মাতাল গাঁয়ের মেয়ের মতো--

ভাঙে না, ডোবায় না,

        ঘুরিয়ে ঘুরিয়ে আবর্তের ঘাঘরা

           দুই তীরকে ঠেলা দিয়ে দিয়ে

               উচ্চ হেসে ধেয়ে চলে।

শরতের শেষে স্বচ্ছ হয়ে আসে জল,

           ক্ষীণ হয় তার ধারা,

        তলার বালি চোখে পড়ে,

    তখন শীর্ণ সমারোহের পাণ্ডুরতা

           তাকে তো লজ্জা দিতে পারে না।

তার ধন নয় উদ্ধত, তার দৈন্য নয় মলিন;

               এ দুইয়েই তার শোভা--

যেমন নটী যখন অলংকারের ঝংকার দিয়ে নাচে,

    আর যখন সে নীরবে বসে থাকে ক্লান্ত হয়ে,

        চোখের চাহনিতে আলস্য,

    একটুখানি হাসির আভাস ঠোঁটের কোণে।

 

কোপাই আজ কবির ছন্দকে আপন সাথি করে নিলে,

    সেই ছন্দের আপস হয়ে গেল ভাষার স্থলে জলে,

        যেখানে ভাষার গান আর যেখানে ভাষার গৃহস্থালি।

তার ভাঙা তালে হেঁটে চলে যাবে ধনুক হাতে সাঁওতাল ছেলে;

           পার হয়ে যাবে গোরুর গাড়ি

               আঁটি আঁটি খড় বোঝাই করে;

        হাটে যাবে কুমোর

           বাঁকে করে হাঁড়ি নিয়ে;

    পিছন পিছন যাবে গাঁয়ের কুকুরটা;

           আর, মাসিক তিন টাকা মাইনের গুরু

                   ছেঁড়া ছাতি মাথায়।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/kopai-319,,,
নাটক লিখেছি একটি,"নাটক লিখেছি একটি।

        বিষয়টা কী বলি।

 

অর্জুন গিয়েছেন স্বর্গে,

        ইন্দ্রের অতিথি তিনি নন্দনবনে।

উর্বশী গেলেন মন্দারের মালা হাতে

        তাঁকে বরণ করবেন ব'লে।

অর্জুন বললেন, দেবী, তুমি দেবলোকবাসিনী,

    অতি সম্পূর্ণ তোমার মহিমা,

        অনিন্দিত তোমার মাধুরী,

           প্রণতি করি তোমাকে।

    তোমার মালা দেবতার সেবার জন্যে।

উর্বশী বললেন, কোনো অভাব নেই দেবলোকের,

           নেই তার পিপাসা।

        সে জানেই না চাইতে,

    তবে কেন আমি হলেম সুন্দর!

           তার মধ্যে মন্দ নেই,

        তবে ভালো হওয়া কার জন্যে!

আমার মালার মূল্য নেই তার গলায়।

        মর্তকে প্রয়োজন আমার,

           আমাকে প্রয়োজন মর্তের।

        তাই এসেছি তোমার কাছে,

তোমার আকাঙক্ষা দিয়ে করো আমাকে বরণ,

        দেবলোকের দুর্লভ সেই আকাঙক্ষা

           মর্তের সেই অমৃত-অশ্রুর ধারা।

 

        ভালো হয়েছে আমার লেখা।

""ভালো হয়েছে' কথাটা কেটে দেব কি চিঠি থেকে?

        কেন, দোষ হয়েছে কী?

    সত্য কথাই বেরিয়েছে কলমের মুখে।

        আশ্চর্য হয়েছ আমার অবিনয়ে--

      বলছ, ভালো যে হয়েইছে জানলে কী করে?

    আমার উত্তর এই, নিশ্চিত নাই বা জানলেম।

এক কালের ভালোটা

    হয়তো হবে না অন্য কালের ভালো।

তাই তো এক নিশ্বাসে বলতে পারি

        ""ভালো হয়েছে'।

চিরকালের সত্য নিয়ে কথা হত যদি

               চুপ করে থাকতেম ভয়ে।

কত লিখেছি কতদিন,

           মনে মনে বলেছি ""খুব ভালো'।

আজ পরম শত্রুর নামে

        পারতেম যদি সেগুলো চালাতে

           খুশি হতেম তবে।

    এ লেখারও একদিন হয়তো হবে সেই দশা--

           সেইজন্যেই, দোহাই তোমার,

    অসংকোচে বলতে দাও আজকের মতো

           ""এ লেখা হয়েছে ভালো'।

 

        এইখানটায় একটুখানি তন্দ্রা এল।

হঠাৎ-বর্ষণে চারি দিক থেকে ঘোলা জলের ধারা

        যেমন নেমে আসে, সেইরকমটা।

তবু ঝেঁকে ঝেঁকে উঠে টলমল করে কলম চলছে,

        যেমনটা হয় মদ খেয়ে নাচতে গেলে।

           তবু শেষ করব এ চিঠি,

        কুয়াশার ভিতর দিয়েও জাহাজ যেমন চলে,

               কল বন্ধ করে না।

বিষয়টা হচ্ছে আমার নাটক।

        বন্ধুদের ফর্মাশ, ভাষা হওয়া চাই অমিত্রাক্ষর

আমি লিখেছি গদ্যে।

        পদ্য হল সমুদ্র,

           সাহিত্যের আদিযুগের সৃষ্টি।

               তার বৈচিত্র৻ ছন্দতরঙ্গে,

                   কলকল্লোলে!

গদ্য এল অনেক পরে।

        বাঁধা ছন্দের বাইরে জমালো আসর।

           সুশ্রী-কুশ্রী ভালোমন্দ তার আঙিনায় এল

                       ঠেলাঠেলি করে।

ছেঁড়া কাঁথা আর শাল-দোশালা

           এল জড়িয়ে মিশিয়ে,

    সুরে বেসুরে ঝনাঝন ঝংকার লাগিয়ে দিল।

গর্জনে ও গানে, তাণ্ডবে ও তরল তালে

    আকাশে উঠে পড়ল গদ্যবাণীর মহাদেশ।

        কখনো ছাড়লে অগ্নিনিশ্বাস,

           কখনো ঝরালে জলপ্রপাত।

কোথাও তার সমতল, কোথাও অসমতল;

        কোথাও দুর্গম অরণ্য, কোথাও মরুভূমি।

একে অধিকার যে করবে তার চাই রাজপ্রতাপ;

        পতন বাঁচিয়ে শিখতে হবে

           এর নানারকম গতি অবগতি।

বাইরে থেকে এ ভাসিয়ে দেয় না স্রোতের বেগে,

        অন্তরে জাগাতে হয় ছন্দ

           গুরু লঘু নানা ভঙ্গিতে।

সেই গদ্যে লিখেছি আমার নাটক,

        এতে চিরকালের স্তব্ধতা আছে

               আর চলতি কালের চাঞ্চল্য।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/natok-6229,,,
আমাদের কালে গোষ্ঠে যখন সাঙ্গ হল,"আমাদের কালে গোষ্ঠে যখন সাঙ্গ হল

           সকালবেলার প্রথম দোহন,

        ভোরবেলাকার ব্যাপারীরা

           চুকিয়ে দিয়ে গেল প্রথম কেনা বেচা,

        তখন কাঁচা রৌদ্রে বেরিয়েছি রাস্তায়,

           ঝুড়ি হাতে হেঁকেছি আমার কাঁচা ফল নিয়ে--

        তাতে কিছু হয়তো ধরেছিল রঙ, পাক ধরে নি।

    তার পর প্রহরে প্রহরে ফিরেছি পথে পথে;

কত লোক কত বললে, কত নিলে, কত ফিরিয়ে দিলে,

        ভোগ করলে দাম দিলে না, সেও কত লোক--

               সে কালের দিন হল সারা।

 

কাল আপন পায়ের চিহ্ন যায় মুছে মুছে,

        স্মৃতির বোঝা আমরাই বা জমাই কেন,

    এক দিনের দায় টানি কেন আর-এক দিনের 'পরে,

দেনা-পাওনা চুকিয়ে দিয়ে হাতে হাতে

        ছুটি নিয়ে যাই না কেন সামনের দিকে চেয়ে।

সেদিনকার উদ্‌বৃত্ত নিয়ে নূতন কারবার জমবে না

           তা নিলেম মেনে।

        তাতে কী বা আসে যায়।

দিনের পর দিন পৃথিবীর বাসাভাড়া

           দিতে হয় নগদ মিটিয়ে।

তার পর শেষ দিনে দখলের জোর জানিয়ে

           তালা বন্ধ করবার ব্যর্থ প্রয়াস,

                কেন সেই মূঢ়তা।

 

           তাই প্রথম ঘণ্টা বাজল যেই

        বেরিয়েছিলেম হিসেব চুকিয়ে দিয়ে।

দরজার কাছ পর্যন্ত এসে যখন ফিরে তাকাই,

           তখন দেখি তুমি যে আছ

               এ কালের আঙিনায় দাঁড়িয়ে।

    তোমার সঙ্গীরা একদিন যখন হেঁকে বলবে

        আর আমাকে নেই প্রয়োজন,

           তখন ব্যথা লাগবে তোমারই মনে

               এই আমার ছিল ভয়--

                   এই আমার ছিল আশা।

           যাচাই করতে আস নি তুমি--

    তুমি দিলে গ্রন্থি বেঁধে তোমার কালে আমার কালে হৃদয় দিয়ে।

দেখলেম ওই বড়ো বড়ো চোখের দিকে তাকিয়ে,

    করুণ প্রত্যাশা তো এখনো তার পাতায় আছে লেগে।

 

    তাই ফিরে আসতে হল আর একবার।

           দিনের শেষে নতুন পালা আবার করেছি শুরু

                       তোমারি মুখ চেয়ে,

               ভালোবাসার দোহাই মেনে।

আমার বাণীকে দিলেম সাজ পরিয়ে

        তোমাদের বাণীর অলংকারে--

    তাকে রেখে দিয়ে গেলেম পথের ধারে পান্থশালায়,

        পথিক বন্ধু, তোমারি কথা মনে ক'রে।

    যেন সময় হলে একদিন বলতে পার

        মিটল তোমাদেরও প্রয়োজন,

           লাগল তোমাদেরও মনে।

দশ জনের খ্যাতির দিকে হাত বাড়াবার দিন নেই আমার।

    কিন্তু তুমি আমাকে বিশ্বাস করেছিলে প্রাণের টানে--

        সেই বিশ্বাসকে কিছু পাথেয় দিয়ে যাব এই ইচ্ছা।

 

    

যেন গর্ব করে বলতে পার

                   আমি তোমাদেরও বটে,

        এই বেদনা মনে নিয়ে নেমেছি এই কালে--

           এমন সময় পিছন ফিরে দেখি তুমি নেই।

               তুমি গেলে সেইখানেই

    যেখানে আমার পুরোনো কাল অবগুণ্ঠিত মুখে চলে গেল,

        যেখানে পুরাতনের গান রয়েছে চিরন্তন হয়ে।

আর, একলা আমি আজও এই নতুনের ভিড়ে বেড়াই ধাক্কা খেয়ে,

                   যেখানে আজ আছে কাল নেই।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/nutankal-200,,,
খেয়াল ,"পশ্চিমে বাগান বন চষা-খেত

        মিলে গেছে দূর বনান্তে বেগনি বাষ্পরেখায়;

           মাঝে আম জাম তাল তেঁতুলে ঢাকা

                   সাঁওতালপাড়া;

    পাশ দিয়ে ছায়াহীন দীর্ঘ পথ গেছে বেঁকে

           রাঙা পাড় যেন সবুজ শাড়ির প্রান্তে কুটিল রেখায়।

        হঠাৎ উঠেছে এক-একটা যূথভ্রষ্ট তালগাছ,

    দিশাহারা অনির্দিষ্টকে যেন দিক দেখাবার ব্যাকুলতা।

        পৃথিবীর একটানা সবুজ উত্তরীয়

               তারি এক ধারে ছেদ পড়েছে উত্তর দিকে,

                       মাটি গেছে ক্ষ'য়ে,

                   দেখা দিয়েছে

        উর্মিল লাল কাঁকরের নিস্তব্ধ তোলপাড়--

মাঝে মাঝে মরচে-ধরা কালো মাটি

               মহিষাসুরের মুণ্ড যেন।

পৃথিবী আপনার একটি কোণের প্রাঙ্গণে

           বর্ষাধারার আঘাতে বানিয়েছে

               ছোটো ছোটো অখ্যাত খেলার পাহাড়,

        বয়ে চলেছে তার তলায় তলায় নামহীন খেলার নদী।

 

শরৎকালে পশ্চিম-আকাশে

      সূর্যাস্তের ক্ষণিক সমারোহে

         রঙের সঙ্গে রঙের ঠেলাঠেলি--

    তখন পৃথিবীর এই ধূসর ছেলেমানুষির উপরে

                       দেখেছি সেই মহিমা

           যা একদিন পড়েছে আমার চোখে

                   দুর্লভ দিনাবসানে

               রোহিত সমুদ্রের তীরে তীরে

    জনশূন্য তরুহীন পর্বতের রক্তবর্ণ শিখরশ্রেণীতে,

               রুষ্টরুদ্রের প্রলয়ভ্রূকুঞ্চনের মতো।

    এই পথে ধেয়ে এসেছে কালবৈশাখীর ঝড়,

               গেরুয়া পতাকা উড়িয়ে

           ঘোড়সওয়ার বর্গি- সৈন্যের মতো--

           কাঁপিয়ে দিয়েছে শাল-সেগুনকে,

                   নুইয়ে দিয়েছে ঝাউয়ের মাথা,

               হায়-হায় রব তুলেছে বাঁশের বনে,

           কলাবাগানে করেছে দুঃশাসনের দৌরাত্ম্য।

ক্রন্দিত আকাশের নীচে ওই ধূসর বন্ধুর

        কাঁকরের স্তূপগুলো দেখে মনে হয়েছে

           লাল সমুদ্রে তুফান উঠল,

               ছিটকে পড়ছে তার শীকরবিন্দু।

 

এসেছিলেম বালককালে।

        ওখানে গুহাগহ্বরে

           ঝির্‌ ঝির্‌ ঝর্নার ধারায়

        রচনা করেছি মন-গড়া রহস্যকথা,

           খেলেছি নুড়ি সাজিয়ে

               নির্জন দুপুর বেলায় আপন-মনে একলা।

তার পরে অনেক দিন হল,

        পাথরের উপর নির্ঝরের মতো

           আমার উপর দিয়ে

               বয়ে গেল অনেক বৎসর।

        রচনা করতে বসেছি একটা কাজের রূপ

           ওই আকাশের তলায় ভাঙামাটির ধারে,

        ছেলেবেলায় যেমন রচনা করেছি

               নুড়ির দুর্গ!

        এই শালবন, এই একলা-মেজাজের তালগাছ

ওই সবুজ মাঠের সঙ্গে রাঙামাটির মিতালি

        এর পানে অনেক দিন যাদের সঙ্গে দৃষ্টি মিলিয়েছি,

               যারা মন মিলিয়েছিল

        এখানকার বাদল-দিনে আর আমার বাদল-গানে,

           তারা কেউ আছে কেউ গেল চলে।

আমারও যখন শেষ হবে দিনের কাজ,

           নিশীথরাত্রের তারা ডাক দেবে

                   আকাশের ও পার থেকে--

           তার পরে?

তার পরে রইবে উত্তর দিকে

        ওই বুক-ফাটা ধরণীর রক্তিমা,

               দক্ষিণ দিকে চাষের খেত,

        পুব দিকের মাঠে চরবে গোরু।

               রাঙামাটির রাস্তা বেয়ে

                       গ্রামের লোক যাবে হাট করতে।

               পশ্চিমের আকাশপ্রান্তে

                       আঁকা থাকবে একটি নীলাঞ্জনরেখা।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/khoyai-397,,,
পত্র ,"তোমাকে পাঠালুম আমার লেখা

        এক-বই-ভরা কবিতা

তারা সবাই ঘেঁষাঘেঁষি দেখা দিল

           একই সঙ্গে এক খাঁচায়।

        কাজেই আর সমস্ত পাবে,

কেবল পাবে না তাদের মাঝখানের ফাঁকগুলোকে।

    যে অবকাশের নীল আকাশের আসরে

        একদিন নামল এসে কবিতা

           সেইটেই পড়ে রইল পিছনে।

নিশীথ রাত্রের তারাগুলি ছিঁড়ে নিয়ে

    যদি হার গাঁথা যায় ঠেসে,

বিশ্ব-বেনের দোকানে

    হয়তো সেটা বিকোয় মোটা দামে;

তবু রসিকেরা বুঝতে পারে, যেন কমতি হল কিসের।

    যেটা কম পড়ল সেটা ফাঁকা আকাশ,

           তৌল করা যায় না তাকে,

               কিন্তু সেটা দরদ দিয়ে ভরা।

মনে করো একটি গান উঠল জেগে

    নীরব সময়ের বুকের মাঝখানে

        একটি মাত্র নীলকান্তমণি--

    তাকে কি দেখতে হবে

           গয়নার বাক্সের মধ্যে।

        বিক্রমাদিত্যের সভায়

কবিতা শুনিয়েছেন কবি দিনে দিনে।

    ছাপাখানার দৈত্য তখন

           কবিতার সময়াকাশকে

        দেয় নি লেপে কালি মাখিয়ে।

    হাইড্রলিক জাঁতায় পেষা কাব্যপিণ্ড

           তলিয়ে যেত না গলায় এক-এক গ্রাসে,

উপভোগটা পুরো অবসরে উঠত রসিয়ে।

 

হায় রে, কানে শোনার কবিতাকে

        পরানো হল চোখে দেখার শিকল,

কবিতার নির্বাসন হল লাইব্রেরি-লোকে;

        নিত্যকালের আদরের ধন

পাব্‌লিশরের হাটে হল নাকাল।

           উপায় নেই,

    জটলা-পাকানোর যুগ এটা।

কবিতাকে পাঠকের অভিসারে যেতে হয়

    পটল-ডাঙার অম্‌নিবাসে চড়ে।

 

        মন বলছে নিশ্বাস ফেলে--

আমি যদি জন্ম নিতেম কালিদাসের কালে।

        তুমি যদি হতে বিক্রমাদিত্য

আর আমি যদি হতেম-- কী হবে ব'লে।

        জন্মেছি ছাপার কালিদাস হয়ে।

           তোমরা আধুনিক মালবিকা

               কিনে পড় কবিতা

        আরাম-কেদারায় ব'সে।

    চোখ বুজে কান পেতে শোন না;

           শোনা হলে

    কবিকে পরিয়ে দাও না বেলফুলের মালা,

        দোকানে পাঁচ সিকে দিয়েই খালাস।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/potro-222,,,
পুকুর ধার,"দোতলার জানলা থেকে চোখে পড়ে

               পুকুরের একটি কোণা।

                   ভাদ্রমাসে কানায় কানায় জল।

           জলে গাছের গভীর ছায়া টল্‌টল্‌ করছে

                   সবুজ রেশমের আভায়।

           তীরে তীরে কলমি শাক আর হেলঞ্চ।

        ঢালু পাড়িতে সুপারি গাছ ক'টা মুখোমুখি দাঁড়িয়ে।

এ ধারের ডাঙায় করবী, সাদা রঙন, একটি শিউলি;

        দুটি অযত্নের রজনীগন্ধায় ফুল ধরেছে গরিবের মতো।

বাঁখারি-বাঁধা মেহেদির বেড়া,

        তার ও পারে কলা পেয়ারা নারকেলের বাগান;

আরো দূরে গাছপালার মধ্যে একটা কোঠাবাড়ির ছাদ,

           উপর থেকে শাড়ি ঝুলছে।

মাথায় ভিজে চাদর জড়ানো গা-খোলা মোটা মানুষটি

        ছিপ ফেলে বসে আছে বাঁধা ঘাটের পৈঁঠাতে,

               ঘণ্টার পর ঘণ্টা যায় কেটে।

 

বেলা পড়ে এল।

        বৃষ্টি-ধোওয়া আকাশ,

বিকেলের প্রৌঢ় আলোয় বৈরাগ্যের ম্লানতা।

    ধীরে ধীরে হাওয়া দিয়েছে,

        টলমল করছে পুকুরের জল,

           ঝিল্‌মিল্‌ করছে বাতাবি লেবুর পাতা।

 

চেয়ে দেখি আর মনে হয়

        এ যেন আর কোনো-একটা দিনের আবছায়া;

           আধুনিকের বেড়ার ফাঁক দিয়ে

               দূর কালের কার একটি ছবি নিয়ে এল মনে।

স্পর্শ তার করুণ, স্নিগ্ধ তার কণ্ঠ,

        মুগ্ধ সরল তার কালো চোখের দৃষ্টি।

তার সাদা শাড়ির রাঙা চওড়া পাড়

        দুটি পা ঘিরে ঢেকে পড়েছে;

           সে আঙিনাতে আসন বিছিয়ে দেয়,

        সে আঁচল দিয়ে ধুলো দেয় মুছিয়ে;

    সে আম-কাঁঠালের ছায়ায় ছায়ায় জল তুলে আনে,

           তখন দোয়েল ডাকে শজনের ডালে,

    ফিঙে লেজ দুলিয়ে বেড়ায় খেজুরের ঝোপে।

        যখন তার কাছে বিদায় নিয়ে চলে আসি

    সে ভালো করে কিছুই বলতে পারে না;

কপাট অল্প একটু ফাঁক করে পথের দিকে চেয়ে দাঁড়িয়ে থাকে,

               চোখ ঝাপসা হয়ে আসে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/pukur-dhar-1438,,,
অপরাধী ,"তুমি বল তিনু প্রশ্রয় পায় আমার কাছে--

           তাই রাগ কর তুমি।

        ওকে ভালোবাসি,

           তাই ওকে দুষ্টু ব'লে দেখি,

               দোষী ব'লে দেখি নে--

                   রাগও করি ওর 'পরে

                       ভালোও লাগে ওকে

               এ কথাটা মিছে নয় হয়তো।

 

এক-একজন মানুষ অমন থাকে

         সে লোক নেহাত মন্দ নয়,

             সেইজন্যেই সহজে তার মন্দটাই পড়ে ধরা।

                 সে হতভাগা রঙে মন্দ, কিন্তু মন্দ নয় রসে;

                     তার দোষ স্তূপে বেশি,

                         ভারে বেশি নয়--

                     তাই দেখতে যতটা লাগে

                            গায়ে লাগে না তত।

                     মনটা ওর হালকা ছিপ্‌ছিপে নৌকো,

                            হূহু করে চলে যায় ভেসে;

                     ভালোই বল আর মন্দই বল

                                জমতে দেয় না বেশিক্ষণ--

                     এ পারের বোঝা ও পারে চালান করে দেয়

                                দেখতে দেখতে;

                         ওকে কিছুই চাপ দেয় না,

                                তেমনি ও দেয় না চাপ।

 

স্বভাব ওর আসর-জমানো,

         কথা কয় বিস্তর,

      তাই বিস্তর মিছে বলতে হয়--

             নইলে ফাঁক পড়ে কথার ঠাস-বুনোনিতে।

                 মিছেটা নয় ওর মনে,

                     সে ওর ভাষায়।

             ওর ব্যাকরণটা যার জানা

                     তবু বুঝতে হয় না দেরি।

             ওকে তুমি বল নিন্দুক-- তা সত্য।

         সত্যকে বাড়িয়ে তুলে বাঁকিয়ে দিয়ে ও নিন্দে বানায়--

      যার নিন্দে করে তার মন্দ হবে ব'লে নয়,

যারা নিন্দে শোনে তাদের ভালো লাগবে ব'লে।

         তারা আছে সমস্ত সংসার জুড়ে।

             তারা নিন্দের নীহারিকা,

                 ও হল নিন্দের তারা,

             ওর জ্যোতি তাদেরই কাছ থেকে পাওয়া।

      আসল কথা ওর বুদ্ধি আছে, নেই বিবেচনা।

             তাই ওর অপরাধ নিয়ে হাসি চলে।

যারা ভালোমন্দ বিবেচনা করে সূক্ষ্ম তৌলের মাপে

                 তাদের দেখে হাসি যায় বন্ধ হয়ে;

             তাদের সঙ্গটা ওজনে হয় ভারী,

                     সয় না বেশিক্ষণ;

             দৈবে তাদের ত্রুটি যদি হয় অসাবধানে

                         হাঁপ ছেড়ে বাঁচে লোকে।

 

বুঝিয়ে বলি কাকে বলে অবিবেচনা--

    মাখন লক্ষ্মীছাড়াটা সংস্কৃতর ক্লাসে

           চৌকিতে লাগিয়ে রেখেছিল ভুসো;

ছাপ লেগেছিল পণ্ডিতমশায়ের জামার পিঠে;

           সে হেসেছিল, সবাই হেসেছিল

পণ্ডিতমশায় ছাড়া।

হেডমাস্টার দিলেন ছেলেটাকে একেবারে তাড়িয়ে;

           তিনি অত্যন্ত গম্ভীর, তিনি অত্যন্ত বিবেচক।

                   তাঁর ভাব-গতিক দেখে হাসি বন্ধ হয়ে যায়।

 

      তিনু অপকার করে কিছু না ভেবে,

             উপকার করে অনায়াসে,

                     কোনোটাই মনে রাখে না।

ও ধার নেয়, খেয়াল নেই শোধ করবার;

                     যারা ধার নেয় ওর কাছে

             পাওনার তলব নেই তাদের দরজায়।

      মোটের উপর ওরই লোকসান হয় বেশি।

 

তোমাকে আমি বলি, ওকে গাল দিয়ো যা খুশি,

         আবার হেসো মনে মনে--

                 নইলে ভুল হবে।

      আমি ওকে দেখি কাছের থেকে, মানুষ ব'লে,

                 ভালো মন্দ পেরিয়ে।

তুমি দেখ দূরে ব'সে, বিশেষণের কাঠগড়ায় ওকে খাড়া রেখে।

         আমি ওকে লাঞ্ছনা দিই তোমার চেয়ে বেশি--

                     ক্ষমা করি তোমার চেয়ে বড়ো ক'রে।

                         সাজা দিই, নির্বাসন দিই নে।

         ও আমার কাছেই রয়ে গেল,

                         রাগ কোরো না তাই নিয়ে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/oporadhi-1591,,,
ফাঁক ,"আমার বয়সে

         মনকে বলবার সময় এল--

                 কাজ নিয়ে কোরো না বাড়াবাড়ি

                         ধীরে সুস্থে চলো,

                 যথোচিত পরিমাণে ভুলতে করো শুরু

             যাতে ফাঁক পড়ে সময়ের মাঝে মাঝে।

         বয়স যখন অল্প ছিল

কর্তব্যের বেড়ায় ফাঁক ছিল যেখানে সেখানে।

         তখন যেমন-খুশির ব্রজধামে

             ছিল বালগোপালের লীলা।

                     মথুরার পালা এল মাঝে,

                            কর্তব্যের রাজাসনে।

আজ আমার মন ফিরেছে

         সেই কাজ-ভোলার অসাবধানে।

কী কী আছে দিনের দাবি

         পাছে সেটা যাই এড়িয়ে

      বন্ধু তার ফর্দ রেখে যায় টেবিলে।

         ফর্দটাও দেখতে ভুলি,

             টেবিলে এসেও বসা হয় না--

                 এম্‌নিতরো ঢিলে অবস্থা।

গরম পড়েছে ফর্দে এটা না ধরলেও

         মনে আনতে বাধে না।

      পাখা কোথায়,

             কোথায় দার্জিলিঙের টাইম-টেবিলটা,

--এমনতরো হাঁপিয়ে ওঠবার ইশারা ছিল

         থার্মোমিটারে।

                 তবু ছিলেম স্থির হয়ে।

             বেলা দুপুর,

      আকাশ ঝাঁ ঝাঁ করছে,

             ধূ ধূ করছে মাঠ,

         তপ্ত বালু উড়ে যায় হূহু করে--

             খেয়াল হয় না।

      বনমালী ভাবে দরজা বন্ধ করাটা

             ভদ্রঘরের কায়দা--

         দিই তাকে এক ধমক।

      পশ্চিমের সাশির ভিতর দিয়ে

         রোদ ছড়িয়ে পড়ে পায়ের কাছে।

             বেলা যখন চারটে

      বেহারা এসে খবর নেয়, চিট্‌ঠি?

         হাত উলটিয়ে বলি, নাঃ।

      ক্ষণকালের জন্য খটকা লাগে

                 চিঠি লেখা উচিত ছিল--

      ক্ষণকালটা যায় পেরিয়ে,

ডাকের সময় যায় তার পিছন পিছন।

      এ দিকে বাগানে পথের ধারে

                 টগর গন্ধরাজের পুঁজি ফুরোয় না,

      এরা ঘাটে-জটলা-করা বউদের মতো

         পরস্পর হাসাহাসি ঠেলাঠেলিতে

                 মাতিয়ে তুলেছে কুঞ্জ আমার।

কোকিল ডেকে ডেকে সারা--

         ইচ্ছে করে তাকে বুঝিয়ে বলি,

             অত একান্ত জেদ কোরো না

                 বনান্তরের উদাসীনকে মনে রাখবার জন্যে।

মাঝে মাঝে ভুলো, মাঝে মাঝে ফাঁক বিছিয়ে রেখো জীবনে;

                 মনে রাখার মানহানি কোরো না

                     তাকে দুঃসহ ক'রে।

             মনে আনবার অনেক দিন-ক্ষণ আমারো আছে,

                     অনেক কথা, অনেক দুঃখ।

তার ফাঁকের ভিতর দিয়েই

             নতুন বসন্তের হাওয়া আসে

      রজনীগন্ধার গন্ধে বিষণ্ন হয়ে;

         তারি ফাঁকের মধ্যে দিয়ে

             কাঁঠালতলার ঘন ছায়া

                 তপ্ত মাঠের ধারে

         দূরের বাঁশি বাজায়

                 অশ্রুত মূলতানে

তারি ফাঁকে ফাঁকে দেখি--

ছেলেটা ইস্কুল পালিয়ে খেলা করছে

             হাঁসের বাচ্ছা বুকে চেপে ধ'রে

                     পুকুরের ধারে

         ঘাটের উপর একলা ব'সে

                 সমস্ত বিকেল বেলাটা।

তারি ফাঁকের ভিতর দিয়ে দেখতে পাই

         লিখছে চিঠি নূতন বধূ,

             ফেলছে ছিঁড়ে, লিখছে আবার।

      একটুখানি হাসি দেখা দেয় আমার মুখে,

             আবার একটুখানি নিশ্বাসও পড়ে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/phak-1834,,,
বাসা ,"ময়ূরাক্ষী নদীর ধারে

         আমার পোষা হরিণে বাছুরে যেমন ভাব

             তেমনি ভাব শালবনে আর মহুয়ায়।

         ওদের পাতা ঝরছে গাছের তলায়,

             উড়ে পড়ছে আমার জানলাতে।

         তালগাছটা খাড়া দাঁড়িয়ে পুবের দিকে,

             সকালবেলাকার বাঁকা রোদ্‌দুর

তারি চোরাই ছায়া ফেলে আমার দেয়ালে।

      নদীর ধারে ধারে পায়ে-চলা পথ

             রাঙা মাটির উপর দিয়ে,

         কুড়চির ফুল ঝরে তার ধুলোয়;

      বাতাবি-লেবু-ফুলের গন্ধ

         ঘনিয়ে ধরে বাতাসকে;

      জারুল পলাশ মাদারে চলেছে রেষারেষি;

         শজনে ফুলের ঝুরি দুলছে হাওয়ায়;

      চামেলি লতিয়ে গেছে বেড়ার গায়ে গায়ে

             ময়ূরাক্ষী নদীর ধারে।

      নদীতে নেমেছে ছোটো একটি ঘাট

             লাল পাথরে বাঁধানো।

      তারি এক পাশে অনেক কালের চাঁপাগাছ,

             মোটা তার গুঁড়ি।

      নদীর উপরে বেঁধেছি একটি সাঁকো,

         তার দুই পাশে কাঁচের টবে

             জুঁই বেল রজনীগন্ধা শ্বেতকরবী।

                 গভীর জল মাঝে মাঝে,

             নীচে দেখা যায় নুড়িগুলি।

         সেইখানে ভাসে রাজহংস

             আর ঢালুতটে চরে বেড়ায়

আমার পাটল রঙের গাই গোরুটি

      আর মিশোল রঙের বাছুর

             ময়ূরাক্ষী নদীর ধারে।

 

ঘরের মেঝেতে ফিকে নীল রঙের জাজিম পাতা

             খয়েরিরঙের-ফুল-কাটা।

      দেয়াল বাসন্তী রঙের,

             তাতে ঘন কালো রেখার পাড়।

      একটুখানি বারান্দা পুবের দিকে,

             সেইখানে বসি সূর্যোদয়ের আগেই।

      একটি মানুষ পেয়েছি

তার গলায় সুর ওঠে ঝলক দিয়ে,

         নটীর কঙ্কণে আলোর মতো।

             পাশের কুটিরে সে থাকে,

তার চালে উঠেছে ঝুম্‌কোলতা।

        আপন মনে সে গায় যখন

           তখনি পাই শুনতে--

               গাইতে বলি নে তাকে।

স্বামীটি তার লোক ভালো--

           আমার লেখা ভালোবাসে, ঠাট্টা করলে

        যথাস্থানে যথোচিত হাসতে জানে,

খুব সাধারণ কথা সহজেই পারে কইতে,

    আবার হঠাৎ কোনো-একদিন আলাপ করে

        --লোকে যাকে চোখ টিপে বলে কবিত্ব--

           রাত্রি এগারোটার সময় শালবনে

               ময়ূরাক্ষী নদীর ধারে।

 

বাড়ির পিছন দিকটাতে

         শাক-সবজির খেত।

বিঘে-দুয়েক জমিতে হয় ধান।

      আর আছে আম-কাঁঠালের বাগিচা

         আস্‌শেওড়ার-বেড়া-দেওয়া।

      সকালবেলায় আমার প্রতিবেশিনী

         গুন্‌ গুন্‌ গাইতে গাইতে মাখন তোলে দই থেকে,

      তার স্বামী যায় দেখতে খেতের কাজ

লাল টাট্টু ঘোড়ায় চ'ড়ে।

      নদীর ও পারে রাস্তা,

             রাস্তা ছাড়িয়ে ঘন বন--

সে দিক থেকে শোনা যায় সাঁওতালের বাঁশি

      আর শীতকালে সেখানে বেদেরা করে বাসা

             ময়ূরাক্ষী নদীর ধারে।

 

      এই পর্যন্ত।

এ বাসা আমার হয় নি বাঁধা, হবেও না।

         ময়ূরাক্ষী নদী দেখিও নি কোনো দিন।

             ওর নামটা শুনি নে কান দিয়ে,

                 নামটা দেখি চোখের উপরে--

             মনে হয় যেন ঘননীল মায়ার অঞ্জন

                     লাগে চোখের পাতায়।

আর মনে হয়

      আমার মন বসবে না আর কোথাও,

         সব কিছু থেকে ছুটি নিয়ে

             চলে যেতে চায় উদাস প্রাণ

                 ময়ূরাক্ষী নদীর ধারে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/basa-1332,,,
দেখা ,"মোটা মোটা কালো মেঘ

ক্লান্ত পালোয়ানের দল যেন,

           সমস্ত রাত বর্ষণের পর

        আকাশের এক পাশে এসে জমল

               ঘেঁষাঘেঁষি ক'রে।

        বাগানের দক্ষিণ সীমায় সেগুন গাছে

           মঞ্জরীর ঢেউগুলোতে হঠাৎ পড়ল আলো,

               চমকে উঠল বনের ছায়া।

        শ্রাবণ মাসের রৌদ্র দেখা দিয়েছে

               অনাহূত অতিথি,

        হাসির কোলাহল উঠল

           গাছে গাছে ডালে-পালায়।

        রোদ-পোহানো ভাবনাগুলো

           ভেসে ভেসে বেড়ালো মনের দূর গগনে।

               বেলা গেল অকাজে।

 

বিকেলে হঠাৎ এল গুরু গুরু ধ্বনি,

           কার যেন সংকেত।

এক মুহূর্তে মেঘের দল

    বুক ফুলিয়ে হু হু করে ছুটে আসে

           তাদের কোণ ছেড়ে।

বাঁধের জল হয়ে গেল কালো,

        বটের তলায় নামল থম্‌থমে অন্ধকার।

           দূর বনের পাতায় পাতায়

               বেজে ওঠে ধারাপতনের ভূমিকা।

দেখতে দেখতে ঘনবৃষ্টিতে পাণ্ডুর হয়ে আসে

           সমস্ত আকাশ,

               মাঠ ভেসে যায় জলে।

বুড়ো বুড়ো গাছগুলো আলুথালু মাতামাতি করে

           ছেলেমানুষের মতো;

ধৈর্য থাকে না তালের পাতায়, বাঁশের ডালে।

        একটু পরেই পালা হল শেষ--

           আকাশ নিকিয়ে গেল কে।

কৃষ্ণপক্ষের কৃশ চাঁদ যেন রোগশয্যা ছেড়ে

           ক্লান্ত হাসি নিয়ে অঙ্গনে বাহির হয়ে এল।

 

মন বলে, এই আমার যত দেখার টুকরো

           চাই নে হারাতে।

আমার সত্তর বছরের খেয়ায়

           কত চল্‌তি মুহূর্ত উঠে বসেছিল,

    তারা পার হয়ে গেছে অদৃশ্যে।

তার মধ্যে দুটি-একটি কুঁড়েমির দিনকে

           পিছনে রেখে যাব

        ছন্দে-গাঁথা কুঁড়েমির কারুকাজে,

    তারা জানিয়ে দেবে আশ্চর্য কথাটি

        একদিন আমি দেখেছিলেম এই সব-কিছু।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/dekha-462,,,
সুন্দর ,"প্লাটিনমের আঙটির মাঝখানে যেন হীরে।

             আকাশের সীমা ঘিরে মেঘ,

      মাঝখানের ফাঁক দিয়ে রোদ্‌দুর আসছে মাঠের উপর।

             হূহু করে বইছে হাওয়া,

         পেঁপে গাছগুলোর যেন আতঙ্ক লেগেছে,

      উত্তরের মাঠে নিমগাছে বেধেছে বিদ্রোহ,

         তালগাছগুলোর মাথায় বিস্তর বকুনি।

      বেলা এখন আড়াইটা।

             ভিজে বনের ঝল্‌মলে মধ্যাহ্ন

উত্তর দক্ষিণের জানলা দিয়ে এসে জুড়ে বসেছে আমার সমস্ত মন।

 

                 জানি নে কেন মনে হয়

      এই দিন দূর কালের আর-কোনো একটা দিনের মতো।

         এরকম দিন মানে না কোনো দায়কে,

                 এর কাছে কিছুই নেই জরুরি,

         বর্তমানের নোঙর-ছেঁড়া ভেসে-যাওয়া এই দিন।

      একে দেখছি যে অতীতের মরীচিকা ব'লে

         সে অতীত কি ছিল কোনো কালে কোনোখানে,

             সে কি চিরযুগেরই অতীত নয়।

      প্রেয়সীকে মনে হয় সে আমার জন্মান্তরের জানা--

             যে কালে স্বর্গ, যে কালে সত্যযুগ,

         যে কাল সকল কালেরই ধরা-ছোঁওয়ার বাইরে।

      তেমনি এই-যে সোনায় পান্নায় ছায়ায় আলোয় গাঁথা

             অবকাশের নেশায় মন্থর আষাঢ়ের দিন

      বিহ্বল হয়ে আছে মাঠের উপর ওড়না ছড়িয়ে দিয়ে,

             এর মাধুরীকেও মনে হয় আছে তবু নেই,

         এ আকাশবীণায় গৌড়সারঙের আলাপ--

             সে আলাপ আসছে সর্বকালের নেপথ্য থেকে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/sundor-1161,,,
শেষ দান,"ছেলেদের খেলার প্রাঙ্গণ।

         শুকনো ধুলো, একটি ঘাস উঠতে পায় না।

             এক ধারে আছে কাঞ্চন গাছ,

         আপন রঙের মিল পায় না সে কোথাও।

দেখে মনে পড়ে আমাদের কালো রিট্রিভার কুকুরটা,

             সে বাঁধা থাকে কোঠাবাড়ির বারান্দায়।

দূরে রান্নাঘরের চার ধারে উঞ্ছবৃত্তির উৎসাহে

             ঘুরে বেড়ায় দিশি কুকুরগুলো।

ঝগড়া করে, মার খায়, আর্তনাদ করে,

             তবু আছে সুখে নিজেদের স্বভাবে।

আমাদের টেডি থেকে থেকে দাঁড়িয়ে ওঠে চঞ্চল হয়ে,

             সমস্ত গা তার কাঁপতে থাকে,

ব্যগ্র চোখে চেয়ে দেখে দক্ষিণের দিকে,

             ছুটে যেতে চায় ওদের মাঝখানে--

                 ঘেউ ঘেউ ডাকতে থাকে ব্যর্থ আগ্রহে।

 

তেমনি কাঞ্চন গাছ আছে একা দাঁড়িয়ে,

             আপন শ্যামল পৃথিবীতে নয়,

      মানুষের-পায়ে-দলা গরিব ধুলোর 'পরে।

             চেয়ে থাকে দূরের দিকে

      ঘাসের পটের উপর যেখানে বনের ছবি আঁকা।

 

         সেবার বসন্ত এল।

      কে জানবে হাওয়ার থেকে

         ওর মজ্জায় কেমন করে কী বেদনা আসে।

      অদূরে শালবন আকাশে মাথা তুলে

             মঞ্জরী-ভরা সংকেত জানালে

         দক্ষিণসাগরতীরের নবীন আগন্তুককে।

      সেই উচ্ছ্বসিত সবুজ কোলাহলের মধ্যে

কোন্‌ চরম দিনের অদৃশ্য দূত দিল ওর দ্বারে নাড়া,

             কানে কানে গেল খবর দিয়ে এই-

একদিন নামে শেষ আলো,

         নেচে যায় কচি পাতার শেষ ছেলেখেলার আসরে।

 

             দেরি করলে না।

তার হাসিমুখের বেদনা

             ফুটে উঠল ভারে ভারে

                     ফিকে-বেগ্‌নি ফুলে।

             পাতা গেল না দেখা--

         যতই ঝরে, ততই ফোটে,

             হাতে রাখল না কিছুই।

তার সব দান এক বসন্তে দিল উজাড় ক'রে।

             তার পরে বিদায় নিল

                 এই ধূসর ধূলির উদাসীনতার কাছে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/shesh-dan-954,,,
কমল গান্ধার,"নাম রেখেছি কোমল গান্ধার,

                                মনে মনে।

      যদি তার কানে যেত অবাক হয়ে থাকত বসে,

                         বলত হেসে ""মানে কী'।

মানে কিছুই যায় না বোঝা সেই মানেটাই খাঁটি।

             কাজ আছে কর্ম আছে সংসারে,

                 ভালো মন্দ অনেক রকম আছে--

         তাই নিয়ে তার মোটামুটি সবার সঙ্গে চেনাশোনা।

পাশের থেকে আমি দেখি বসে বসে

         কেমন একটি সুর দিয়েছে চার দিকে।

             আপনাকে ও আপনি জানে না।

      যেখানে ওর অন্তর্যামীর আসন পাতা

         সেইখানে তাঁর পায়ের কাছে

      রয়েছে কোন্‌ ব্যথা-ধূপের পাত্রখানি।

সেখান থেকে ধোঁয়ার আভাস চোখের উপর পড়ে,

             চাঁদের উপর মেঘের মতো--

                     হাসিকে দেয় একটুখানি ঢেকে।

         গলার সুরে কী করুণা লাগে ঝাপসা হয়ে।

ওর জীবনের তানপুরা যে ওই সুরেতেই বাঁধা,

                     সেই কথাটি ও জানে না।

      চলায় বলায় সব কাজেতেই ভৈরবী দেয় তান

                 কেন যে তার পাই নে কিনারা।

      তাই তো আমি নাম দিয়েছি কোমল গান্ধার--

             যায় না বোঝা যখন চক্ষু তোলে

                 বুকের মধ্যে অমন ক'রে

                     কেন লাগায় চোখের জলের মিড়।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/komol-gandhar-320,,,
বিচ্ছেদ ,"আজ এই বাদলার দিন,

        এ মেঘদূতের দিন নয়।

    এ দিন অচলতায় বাঁধা।

        মেঘ চলছে না, চলছে না হাওয়া,

    টিপিটিপি বৃষ্টি

        ঘোমটার মতো পড়ে আছে

           দিনের মুখের উপর।

        সময়ে যেন স্রোত নেই,

    চার দিকে অবারিত আকাশ,

           অচঞ্চল অবসর।

 

           যেদিন মেঘদূত লিখেছেন কবি

               সেদিন বিদ্যুৎ চমকাচ্ছে নীল পাহাড়ের গায়ে।

                   দিগন্ত থেকে দিগন্তে ছুটেছে মেঘ,

           পুবে হাওয়া বয়েছে শ্যামজম্বুবনান্তকে দুলিয়ে দিয়ে।

                   যক্ষনারী বলে উঠেছে,

               মা গো, পাহাড়সুদ্ধ নিল বুঝি উড়িয়ে।

                   মেঘদূতে উড়ে চলে যাওয়ার বিরহ,

                       দুঃখের ভার পড়ল না তার 'পরে--

               সেই বিরহে ব্যথার উপর মুক্তি হয়েছে জয়ী।

 

সেদিনকার পৃথিবী জেগে উঠেছিল

        উচ্ছল ঝরনায়, উদ্‌বেল নদীস্রোতে,

               মুখরিত বনহিল্লোলে,

তার সঙ্গে দুলে দুলে উঠেছে

        মন্দাক্রান্তা ছন্দে বিরহীর বাণী।

একদা যখন মিলনে ছিল না বাধা

    তখন ব্যবধান ছিল সমস্ত বিশ্বে,

বিচিত্র পৃথিবীর বেষ্টনী পড়ে থাকত

           নিভৃত বাসরকক্ষের বাইরে।

যেদিন এল বিচ্ছেদ

    সেদিন বাঁধন-ছাড়া দুঃখ বেরোল

        নদী গিরি অরণ্যের উপর দিয়ে।

    কোণের কান্না মিলিয়ে গেল পথের উল্লাসে।

অবশেষে ব্যথার রূপ দেখা গেল

    যে কৈলাসে যাত্রা হল শেষ!

 

           সেখানে অচল ঐশ্বর্যের মাঝখানে

               প্রতীক্ষার নিশ্চল বেদনা।

অপূর্ণ যখন চলেছে পূর্ণের দিকে

        তার বিচ্ছেদের যাত্রাপথে

           আনন্দের নব নব পর্যায়।

পরিপূর্ণ অপেক্ষা করছে স্থির হয়ে;

           নিত্যপুষ্প, নিত্যচন্দ্রালোক,

        নিত্যই সে একা-- সেই তো একান্ত বিরহী।

যে অভিসারিকা তারই জয়,

        আনন্দে সে চলেছে কাঁটা মাড়িয়ে।

 

ভুল বলা হল বুঝি।

      সেও তো নেই স্থির হয়ে যে পরিপূর্ণ,

             সে যে বাজায় বাঁশি, প্রতীক্ষার বাঁশি--

         সুর তার এগিয়ে চলে অন্ধকার পথে।

      বাঞ্ছিতের আহ্বান আর অভিসারিকার চলা

             পদে পদে মিলেছে একই তালে।

         তাই নদী চলেছে যাত্রার ছন্দে,

             সমুদ্র দুলেছে আহ্বানের সুরে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/bichchhed-1357,,,
স্মৃতি ,"পশ্চিমে শহর।

         তারি দূর কিনারায় নির্জনে

      দিনের তাপ আগলে আছে একটা অনাদৃত বাড়ি,

         চারি দিকে চাল পড়েছে ঝুঁকে।

ঘরগুলোর মধ্যে চিরকালের ছায়া উপুড় হয়ে পড়ে,

      আর চিরবন্দী পুরাতনের একটা গন্ধ।

             মেঝের উপর হলদে জাজিম,

      ধারে ধারে ছাপ-দেওয়া বন্দুক-ধারী বাঘ-মারা শিকারীর মূর্তি।

         উত্তর দিকে সিসুগাছের তলা দিয়ে

             চলেছে সাদা মাটির রাস্তা, উড়ছে ধুলো

                 খররৌদ্রের গায়ে হালকা উড়নির মতো।

সামনের চরে গম অড়র ফুটি তরমুজের খেত,

         দূরে ঝক্‌মক্‌ করছে গঙ্গা,

             তার মাঝে মাঝে গুণ-টানা নৌকো

                     কালির আঁচড়ে আঁকা ছবি যেন।

বারান্দায় রুপোর-কাঁকন-পরা ভজিয়া

             গম ভাঙছে জাঁতায়,

                 গান গাইছে একঘেয়ে সুরে,

গির্‌ধারী দারোয়ান অনেক ক্ষণ ধরে তার পাশে বসে আছে

                     জানি না কিসের ওজরে।

বুড়ো নিমগাছের তলায় ইঁদারা,

         গোরু দিয়ে জল টেনে তোলে মালী,

             তার কাকুধ্বনিতে মধ্যাহ্ন সকরুণ,

         তার জলধারায় চঞ্চল ভুট্টার খেত।

      গরম হাওয়ায় ঝাপসা গন্ধ আসছে আমের বোলের,

খবর আসছে মহানিমের মঞ্জরীতে মৌমাছির বসেছে মেলা।

 

      অপরাহ্নে শহর থেকে আসে একটি পরবাসী মেয়ে,

         তাপে কৃশ পাণ্ডুবর্ণ বিষণ্ন তার মুখ,

             মৃদুস্বরে পড়িয়ে যায় বিদেশী কবির কবিতা।

      নীল রঙের জীর্ণ চিকের ছায়া-মিশানো অস্পষ্ট আলোয়

                 ভিজে খস্‌খসের গন্ধের মধ্যে

      প্রবেশ করে সাগরপারের মানবহৃদয়ের ব্যথা।

আমার প্রথমযৌবন খুঁজে বেড়ায় বিদেশী ভাষার মধ্যে আপন ভাষা,

             প্রজাপতি যেমন ঘুরে বেড়ায়

                 বিলিতি মৌসুমি ফুলের কেয়ারিতে

                     নানা বর্ণের ভিড়ে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/smriti-1278,,,
ছেলেটা ,"ছেলেটার বয়স হবে বছর দশেক--

                 পরের ঘরে মানুষ।

      যেমন আগাছা বেড়ে ওঠে ভাঙা বেড়ার ধারে--

                     মালীর যত্ন নেই,

                 আছে আলোক বাতাস বৃষ্টি

                     পোকামাকড় ধুলোবালি--

                 কখনো ছাগলে দেয় মুড়িয়ে,

                     কখনো মাড়িয়ে দেয় গোরুতে--

                         তবু মরতে চায় না, শক্ত হয়ে ওঠে,

                            ডাঁটা হয় মোটা,

                     পাতা হয় চিকন সবুজ।

 

         ছেলেটা কুল পাড়তে গিয়ে গাছের থেকে পড়ে,

                 হাড় ভাঙে,

         বুনো বিষফল খেয়ে ওর ভির্মি লাগে,

রথ দেখতে গিয়ে কোথায় যেতে কোথায় যায়,

                 কিছুতেই কিছু হয় না--

      আধমরা হয়েও বেঁচে ওঠে,

             হারিয়ে গিয়ে ফিরে আসে

                     কাদা মেখে কাপড় ছিঁড়ে--

         মার খায় দমাদম,

                 গাল খায় অজস্র--

             ছাড়া পেলেই আবার দেয় দৌড়।

 

মরা নদীর বাঁকে দাম জমেছে বিস্তর,

                 বক দাঁড়িয়ে থাকে ধারে,

         দাঁড়কাক বসেছে বৈঁচিগাছের ডালে,

                 আকাশে উড়ে বেড়ায় শঙ্খচিল,

      বড়ো বড়ো বাঁশ পুঁতে জাল পেতেছে জেলে,

             বাঁশের ডগায় বসে আছে মাছরাঙা,

      পাতিহাঁস ডুবে ডুবে গুগলি তোলে।

             বেলা দুপুর।

লোভ হয় জলের ঝিলিমিলি দেখে--

         তলায় পাতা ছড়িয়ে শেওলাগুলো দুলতে থাকে,

                     মাছগুলো খেলা করে।

         আরো তলায় আছে নাকি নাগকন্যা?

             সোনার কাঁকই দিয়ে আঁচড়ায় লম্বা চুল,

                 আঁকাবাঁকা ছায়া তার জলের ঢেউয়ে।

         ছেলেটার খেয়াল গেল ওইখানে ডুব দিতে--

                 ওই সবুজ স্বচ্ছ জল,

                     সাপের চিকন দেহের মতো।

         ""কী আছে দেখিই-না' সব তাতে এই তার লোভ।

                 দিল ডুব, দামে গেল জড়িয়ে--

         চেঁচিয়ে উঠে, খাবি খেয়ে, তলিয়ে গেল কোথায়।

                 ডাঙায় রাখাল চরাচ্ছিল গোরু,

      জেলেদের ডিঙি নিয়ে টানাটানি করে তুললে তাকে--

                 তখন সে নিঃসাড়।

         তার পরে অনেক দিন ধরে মনে পড়েছে

                 চোখে কী করে সর্ষেফুল দেখে,

                         আঁধার হয়ে আসে,

         যে মাকে কচি বেলায় হারিয়েছে

                 তার ছবি জাগে মনে,

             জ্ঞান যায় মিলিয়ে।

                 ভারি মজা,

             কী করে মরে সেই মস্ত কথাটা।

      সাথিকে লোভ দেখিয়ে বলে,

""একবার দেখ্‌-না ডুবে, কোমরে দড়ি বেঁধে,

             আবার তুলব টেনে।'

         ভারি ইচ্ছা করে জানতে ওর কেমন লাগে।

             সাথি রাজি হয় না;

         ও রেগে বলে, ""ভীতু, ভীতু, ভীতু কোথাকার।'

 

      বক্সিদের ফলের বাগান, সেখানে লুকিয়ে যায় জন্তুর মতো।

মার খেয়েছে বিস্তর, জাম খেয়েছে আরো অনেক বেশি।

         বাড়ির লোকে বলে, ""লজ্জা করে না বাঁদর?'

                     কেন লজ্জা।

         বক্সিদের খোঁড়া ছেলে তো ঠেঙিয়ে ঠেঙিয়ে ফল পাড়ে,

                 ঝুড়ি ভরে নিয়ে যায়,

                     গাছের ডাল যায় ভেঙে,

                         ফল যায় দ'লে--

                            লজ্জা করে না?

একদিন পাকড়াশীদের মেজো ছেলে একটা কাঁচ-পরানো চোঙ নিয়ে

             ওকে বললে, ""দেখ্‌-না ভিতর বাগে।'

      দেখল নানা রঙ সাজানো,

                 নাড়া দিলেই নতুন হয়ে ওঠে।

      বললে, ""দে-না ভাই, আমাকে।

             তোকে দেব আমার ঘষা ঝিনুক,

                     কাঁচা আম ছাড়াবি মজা ক'রে--

                            আর দেব আমের কষির বাঁশি।'

 

দিল না ওকে।

      কাজেই চুরি করে আনতে হল।

             ওর লোভ নেই--

         ও কিছু রাখতে চায় না, শুধু দেখতে চায়

                     কী আছে ভিতরে।

      খোদন দাদা কানে মোচড় দিতে দিতে বললে,

                 ""চুরি করলি কেন।'

             লক্ষ্মীছাড়াটা জবাব করলে,

                 ""ও কেন দিল না।'

             যেন চুরির আসল দায় পাকড়াশিদের ছেলের।

 

ভয় নেই ঘৃণা নেই ওর দেহটাতে।

         কোলাব্যাঙ তুলে ধরে খপ ক'রে,

                 বাগানে আছে খোঁটা পোঁতার এক গর্ত,

                     তার মধ্যে সেটা পোষে--

                            পোকামাকড় দেয় খেতে।

গুবরে পোকা কাগজের বাক্সোয় এনে রাখে,

             খেতে দেয় গোবরের গুটি--

         কেউ ফেলে দিতে গেলে অনর্থ বাধে।

      ইস্কুলে যায় পকেটে নিয়ে কাঠবিড়ালি।

একদিন একটা হেলে সাপ রাখলে মাস্টারের ডেস্কে--

         ভাবলে, ""দেখিই-না কী করে মাস্টারমশায়।'

ডেক্‌সো খুলেই ভদ্রলোক লাফিয়ে উঠে দিলেন দৌড়--

                 দেখবার মতো দৌড়টা।

 

             একটা কুকুর ছিল ওর পোষা,

                 কুলীনজাতের নয়,

                         একেবারে বঙ্গজ।

             চেহারা প্রায় মনিবেরই মতো,

                         ব্যবহারটাও।

                 অন্ন জুটত না সব সময়ে,

                         গতি ছিল না চুরি ছাড়া--

সেই অপকর্মের মুখে তার চতুর্থ পা হয়েছিল খোঁড়া।

      আর, সেইসঙ্গেই কোন্‌ কার্যকারণের যোগে

         শাসনকর্তাদের শসাখেতের বেড়া গিয়েছিল ভেঙে।

      মনিবের বিছানা ছাড়া কুকুরটার ঘুম হত না রাতে,

             তাকে নইলে মনিবেরও সেই দশা।

একদিন প্রতিবেশীর বাড়া ভাতে মুখ দিতে গিয়ে

                 তার দেহান্তর ঘটল।

মরণান্তিক দুঃখেও কোনোদিন জল বেরোয় নি যে ছেলের চোখে

         দু দিন সে লুকিয়ে লুকিয়ে কেঁদে কেঁদে বেড়ালো,

                 মুখে অন্নজল রুচল না,

         বক্সিদের বাগানে পেকেছে করম্‌চা--

                     চুরি করতে উৎসাহ হল না।

      সেই প্রতিবেশীদের ভাগ্নে ছিল সাত বছরের,

তার মাথার উপর চাপিয়ে দিয়ে এল এক ভাঙা হাঁড়ি।

             হাঁড়ি-চাপা তার কান্না শোনালো যেন ঘানিকলের বাঁশি।

 

গেরস্তঘরে ঢুকলেই সবাই তাকে ""দূর দূর' করে,

         কেবল তাকে ডেকে এনে দুধ খাওয়ায় সিধু গয়লানী।

তার ছেলেটি মরে গেছে সাত বছর হল,

         বয়সে ওর সঙ্গে তিন দিনের তফাত।

             ওরই মতো কালোকোলো,

                 নাকটা ওইরকম চ্যাপ্টা।

      ছেলেটার নতুন নতুন দৌরাত্মি এই গয়লানী মাসীর 'পরে।

             তার বাঁধা গোরুর দড়ি দেয় কেটে,

                 তার ভাঁড় রাখে লুকিয়ে,

         খয়েরের রঙ লাগিয়ে দেয় তার কাপড়ে।

""দেখি-না কী হয়' তারই বিবিধ-রকম পরীক্ষা।

তার উপদ্রবে গয়লানীর স্নেহ ওঠে ঢেউ খেলিয়ে।

      তার হয়ে কেউ শাসন করতে এলে

             সে পক্ষ নেয় ওই ছেলেটারই।

 

অম্বিকে মাস্টার আমার কাছে দুঃখ ক'রে গেল,

         ""শিশুপাঠে আপনার লেখা কবিতাগুলো

             পড়তে ওর মন লাগে না কিছুতেই,

                 এমন নিরেট বুদ্ধি।

      পাতাগুলো দুষ্টুমি ক'রে কেটে রেখে দেয়,

                 বলে ইঁদুরে কেটেছে।

                     এতবড়ো বাঁদর।'

আমি বললুম, ""সে ত্রুটি আমারই,

             থাকত ওর নিজের জগতের কবি

      তা হলে গুবরে পোকা এত স্পষ্ট হত তার ছন্দে

             ও ছাড়তে পারত না।

কোনোদিন ব্যাঙের খাঁটি কথাটি কি পেরেছি লিখতে,

             আর সেই নেড়ি কুকুরের ট্রাজেডি।'

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/chheleta-2188,,,
সহযাত্রী ,"সুশ্রী নয় এমন লোকের অভাব নেই জগতে--

           এ মানুষটি তার চেয়েও বেশি, এ অদ্ভুত।

    খাপছাড়া টাক সামনের মাথায়,

        ফুর্‌ফুরে চুল কোথাও সাদা কোথাও কালো।

ছোটো ছোটো দুই চোখে নেই রোঁওয়া,

        ভ্রূ কুঁচকিয়ে কী দেখে খুঁটিয়ে খুঁটিয়ে,

           তার দেখাটা যেন চোখের উঞ্ছবৃত্তি।

        যেমন উঁচু তেমনি চওড়া নাকটা,

    সমস্ত মুখের সে বারো-আনি অংশীদার।

               কপালটা মস্ত--

    তার উত্তর দিগন্তে নেই চুল, দক্ষিণ দিগন্তে নেই ভুরু।

দাড়ি-গোঁফ-কামানো মুখে

    অনাবৃত হয়েছে বিধাতার শিল্পরচনার অবহেলা।

 

কোথায় অলক্ষ্যে পড়ে আছে আল্‌পিন টেবিলের কোণে,

        তুলে নিয়ে সে বিঁধিয়ে রাখে জামায়--

তাই দেখে মুখ ফিরিয়ে মুচকে হাসে জাহাজের মেয়েরা;

        পার্সেল-বাঁধা টুকরো ফিতেটা সংগ্রহ করে মেঝের থেকে,

           গুটিয়ে গুটিয়ে তাতে লাগায় গ্রন্থি;

ফেলে-দেওয়া খবরের কাগজ ভাঁজ করে রাখে টেবিলে।

        আহারে অত্যন্ত সাবধান--

           পকেটে থাকে হজমি গুঁড়ো,

খেতে বসেই সেটা খায় জলে মিশিয়ে,

        খাওয়ার শেষে খায় হজমি বড়ি।

 

স্বল্পভাষী, কথা যায় বেধে--

        যা বলে মনে হয় বোকার মতো।

               ওর সঙ্গে যখন কেউ পলিটিক্‌স্‌ বলে

        বুঝিয়ে বলে অনেক ক'রে--

ও থাকে চুপচাপ, কিছু বুঝল কি না বোঝা যায় না।

 

    চলেছি একসঙ্গে সাত দিন এক জাহাজে।

        অকারণে সকলে বিরক্ত ওর 'পরে,

           ওকে ব্যঙ্গ করে আঁকে ছবি,

               হাসে তাই নিয়ে পরস্পর।

    ওর নামে অত্যুক্তি বেড়ে চলেছে কেবলই,

ওকে দিনে দিনে মুখে মুখে রচনা করে তুলছে সবাই।

           বিধির রচনায় ফাঁক থাকে,

    থাকে কোথাও কোথাও অস্ফুটতা।

এরা ভরিয়ে তোলে এদের রচনা দৈনিক রাবিশ দিয়ে,

               খাঁটি সত্যের মতো চেহারা হয়,

                   নিজেরা বিশ্বাস করে।

        সবাই ঠিক করে রেখেছে ও দালাল,

    কেউ বা বলে রবারের কুঠির মেজো ম্যানেজার;

               বাজি রাখা চলছে আন্দাজ নিয়ে।

সবাই ওকে পাশ কাটিয়ে চলে,

           সেটা ওর সয়ে গেছে আগে থাকতেই।

চুরোট খাওয়ার ঘরে জুয়ো খেলে যাত্রীরা,

    ও তাদের এড়িয়ে চলে যায়,

        তারা ওকে গাল দেয় মনে মনে--

           বলে কৃপণ, বলে ছোটোলোক।

 

ও মেশে চাটগাঁয়ের খালাসিদের সঙ্গে।

           তারা কয় তাদের ভাষায়,

    ও বলে কী ভাষা কে জানে--

           বোধ করি ওলন্দাজি।

        সকালে রবারের নল নিয়ে তারা ডেক ধোয়,

           ও তাদের মধ্যে গিয়ে লাফালাফি করে,

                   তারা হাসে।

ওদের মধ্যে ছিল এক অল্প বয়সের ছেলে--

        শামলা রঙ, কালো চোখ, ঝাঁকড়া চুল,

               ছিপ্‌ছিপে গড়ন--

ও তাকে এনে দেয় আপেল কমলালেবু,

           তাকে দেখায় ছবির বই।

        যাত্রীরা রাগ করে য়ুরোপের অসম্মানে।

 

           জাহাজ এল শিঙাপুরে।

    খালাসিদের ডেকে ও তাদের দিল সিগারেট,

                   আর দশটা করে টাকার নোট।

    ছেলেটাকে দিলে একটা সোনা-বাঁধানো ছড়ি।

        কাপ্তেনের কাছে বিদায় নিয়ে

                   তড়্‌বড়্‌ করে নেমে গেল ঘাটে।

 

তখন তার আসল নাম হয়ে গেল জানাজানি;

        যারা চুরোট ফোঁকার ঘরে তাস খেলত

               ""হায় হায়' করে উঠল তাদের মন।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/sohojatri-2510,,,
বিশ্বশোক,"দুঃখের দিনে লেখনীকে বলি--

           লজ্জা দিয়ো না।

    সকলের নয় যে আঘাত

           ধোরো না সবার চোখে।

    ঢেকো না মুখ অন্ধকারে,

        রেখো না দ্বারে আগল দিয়ে।

    জ্বালো সকল রঙের উজ্জ্বল বাতি,

               কৃপণ হোয়ো না।

 

অতি বৃহৎ বিশ্ব,

    অম্লান তার মহিমা,

        অক্ষুব্ধ তার প্রকৃতি।

    মাথা তুলেছে দুর্দর্শ সূর্যলোকে,

        অবিচলিত অকরুণ দৃষ্টি তার অনিমেষ,

           অকম্পিত বক্ষ প্রসারিত

               গিরি নদী প্রান্তরে।

        আমার সে নয়,

               সে অসংখ্যের।

    বাজে তার ভেরী সকল দিকে,

           জ্বলে অনিভৃত আলো,

        দোলে পতাকা মহাকাশে।

তার সমুখে লজ্জা দিয়ো না--

    আমার ক্ষতি আমার ব্যথা

        তার সমুখে কণার কণা।

 

এই ব্যথাকে আমার বলে ভুলব যখনি

    তখনি সে প্রকাশ পাবে বিশ্বরূপে।

দেখতে পাব বেদনার বন্যা নামে কালের বুকে

               শাখাপ্রশাখায়;

           ধায় হৃদয়ের মহানদী

সব মানুষের জীবনস্রোতে ঘরে ঘরে।

        অশ্রুধারার ব্রহ্মপুত্র

           উঠছে ফুলে ফুলে

               তরঙ্গে তরঙ্গে;

সংসারের কূলে কূলে

        চলে তার বিপুল ভাঙাগড়া

           দেশে দেশান্তরে।

        চিরকালের সেই বিরহতাপ,

    চিরকালের সেই মানুষের শোক,

নামল হঠাৎ আমার বুকে;

    এক প্লাবনে থর্‌থরিয়ে কাঁপিয়ে দিল

               পাঁজরগুলো--

    সব ধরণীর কান্নার গর্জনে

        মিলে গিয়ে চলে গেল অনন্তে,

           কী উদ্দেশে কে তা জানে।

 

আজকে আমি ডেকে বলি লেখনীকে,

           লজ্জা দিয়ো না।

কূল ছাপিয়ে উঠুক তোমার দান।

           দাক্ষিণ্যে তোমার

        ঢাকা পড়ুক অন্তরালে

           আমার আপন ব্যথা।

    ক্রন্দন তার হাজার তানে মিলিয়ে দিয়ো

               বিশাল বিশ্বসুরে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/bishwashok-1938,,,
শেষ চিঠি ,"মনে হচ্ছে শূন্য বাড়িটা অপ্রসন্ন,

      অপরাধ হয়েছে আমার

         তাই আছে মুখ ফিরিয়ে।

  ঘরে ঘরে বেড়াই ঘুরে,

         আমার জায়গা নেই--

             হাঁপিয়ে বেরিয়ে চলে আসি।

এ বাড়ি ভাড়া দিয়ে চলে যাব দেরাদুনে।

 

  অমলির ঘরে ঢুকতে পারি নি বহুদিন

      মোচড় যেন দিত বুকে।

ভাড়াটে আসবে, ঘর দিতেই হবে সাফ ক'রে,

      তাই খুললেম ঘরের তালা।

একজোড়া আগ্রার জুতো,

      চুল বাঁধবার চিরুনি, তেল, এসেন্সের শিশি

         শেলফে তার পড়বার বই,

                 ছোটো হার্মোনিয়ম।

      একটা অ্যালবাম,

ছবি কেটে কেটে জুড়েছে তার পাতায়।

         আলনায় তোয়ালে, জামা, খদ্দরের শাড়ি।

  ছোটো কাঁচের আলমারিতে নানা রকমের পুতুল,

             শিশি, খালি পাউডারের কৌটো।

 

চুপ করে বসে রইলেম চৌকিতে।

         টেবিলের সামনে।

লাল চামড়ার বাক্স,

      ইস্কুলে নিয়ে যেত সঙ্গে।

তার থেকে খাতাটি নিলেম তুলে,

      আঁক কষবার খাতা।

ভিতর থেকে পড়ল একটি আখোলা চিঠি,

      আমারি ঠিকানা লেখা

অমলির কাঁচা হাতের অক্ষরে।

 

  শুনেছি ডুবে মরবার সময়

      অতীত কালের সব ছবি

         এক মুহূর্তে দেখা দেয় নিবিড় হয়ে--

চিঠিখানি হাতে নিয়ে তেমনি পড়ল মনে

      অনেক কথা এক নিমেষে।

 

অমলার মা যখন গেলেন মারা

  তখন ওর বয়স ছিল সাত বছর।

      কেমন একটা ভয় লাগল মনে,

             ও বুঝি বাঁচবে না বেশি দিন।

      কেননা বড়ো করুণ ছিল ওর মুখ,

             যেন অকালবিচ্ছেদের ছায়া

      ভাবীকাল থেকে উল্টে এসে পড়েছিল

             ওর বড়ো বড়ো কালো চোখের উপরে।

      সাহস হ'ত না ওকে সঙ্গছাড়া করি।

             কাজ করছি আপিসে বসে,

                 হঠাৎ হ'ত মনে

             যদি কোনো আপদ ঘটে থাকে।

 

বাঁকিপুর থেকে মাসি এল ছুটিতে--

      বললে, ""মেয়েটার পড়াশুনো হল মাটি।

         মুর্খু মেয়ের বোঝা বইবে কে

             আজকালকার দিনে।'

      লজ্জা পেলেম কথা শুনে তার,

         বললেম ""কালই দেব ভর্তি করে বেথুনে'।

ইস্কুলে তো গেল,

      কিন্তু ছুটির দিন বেড়ে যায় পড়ার দিনের চেয়ে।

কতদিন স্কুলের বাস্‌ অমনি যেত ফিরে।

         সে চক্রান্তে বাপেরও ছিল যোগ।

 

ফিরে বছর মাসি এল ছুটিতে;

  বললে, ""এমন করে চলবে না।

      নিজে ওকে যাব নিয়ে,

  বোর্ডিঙে দেব বেনারসের স্কুলে,

      ওকে বাঁচানো চাই বাপের স্নেহ থেকে।'

মাসির সঙ্গে গেল চলে।

      অশ্রুহীন অভিমান

         নিয়ে গেল বুক ভরে

             যেতে দিলেম বলে।

 

বেরিয়ে পড়লেম বদ্রিনাথের তীর্থযাত্রায়

      নিজের কাছ থেকে পালাবার ঝোঁকে।

  চার মাস খবর নেই।

মনে হল গ্রন্থি হয়েছে আলগা

গুরুর কৃপায়।

  মেয়েকে মনে মনে সঁপে দিলেম দেবতার হাতে,

      বুকের থেকে নেমে গেল বোঝা।

 

চার মাস পরে এলেম ফিরে।

  ছুটেছিলেম অমলিকে দেখতে কাশীতে--

      পথের মধ্যে পেলেম চিঠি--

         কী আর বলব,

             দেবতাই তাকে নিয়েছে।

যাক সে-সব কথা।

  অমলার ঘরে বসে সেই আখোলা চিঠি খুলে দেখি,

         তাতে লেখা--

  ""তোমাকে দেখতে বড্‌ডো ইচ্ছে করছে'।

             আর কিছুই নেই।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/shesh-chithi-952,,,
বালক,"হিরণমাসির প্রধান প্রয়োজন রান্নাঘরে।

      দুটি ঘড়া জল আনতে হয় দিঘি থেকে--

         তার দিঘিটা ওই দুই ঘড়ারই মাপে

                 রান্নাঘরের পিছনে বাঁধা দরকারের বাঁধনে।

 

এ দিকে তার মা-মরা বোনপো,

    গায়ে যে রাখে না কাপড়,

        মনে যে রাখে না সদুপদেশ,

           প্রয়োজন যার নেই কোনো কিছুতেই,

সমস্ত দিঘির মালেক সেই লক্ষ্মীছাড়াটা।

        যখন খুশি ঝাঁপ দিয়ে পড়ে জলে,

    মুখে জল নিয়ে আকাশে ছিটোতে ছিটোতে সাঁতার কাটে,

ছিনিমিনি খেলে ঘাটে দাঁড়িয়ে,

      কঞ্চি নিয়ে করে মাছ-ধরা খেলা,

         ডাঙায় গাছে উঠে পাড়ে জামরুল--

             খায় যত ছড়ায় তার বেশি।

 

      দশ-আনির টাক-পড়া মোটা জমিদার,

         লোকে বলে দিঘির স্বত্ব তারই--

বেলা দশটায় সে চাপড়ে চাপড়ে তেল মাখে বুকে পিঠে,

             ঝপ্‌ করে দুটো ডুব দিয়ে নেয়,

বাঁশবনের তলা দিয়ে দুর্গা নাম করতে করতে চলে ঘরে--

             সময় নেই, জরুরি মকর্দমা।

         দিঘিটা আছে তার দলিলে, নেই তার জগতে।

আর ছেলেটার দরকার নেই কিছুতেই,

             তাই সমস্ত বন-বাদাড় খাল-বিল তারই--

      নদীর ধার, পোড়ো জমি, ডুবো নৌকা, ভাঙা মন্দির,

             তেঁতুল গাছের সবার উঁচু ডালটা।

জামবাগানের তলায় চরে ধোবাদের গাধা,

         ছেলেটা তার পিঠে চড়ে--

             ছড়ি হাতে জমায় ঘোড়দৌড়।

      ধোবাদের গাধাটা আছে কাজের গরজে--

             ছেলেটার নেই কোনো দরকার,

      তাই জন্তুটা তার চার পা নিয়ে সমস্তটা তারই,

             যাই বলুন-না জজসাহেব।

      বাপ মা চায় পড়ে শুনে হবে সে সদর-আলা;

সর্দার পোড়ো ওকে টেনে নামায় গাধার থেকে,

         হেঁচড়ে আনে বাঁশবন দিয়ে,

             হাজির করে পাঠশালায়।

মাঠে ঘাটে হাটে বাটে জলে স্থলে তার স্বরাজ--

         হঠাৎ দেহটাকে ঘিরলে চার দেয়ালে,

             মনটাকে আঠা দিয়ে এঁটে দিলে

                 পুঁথির পাতার গায়ে।

 

আমিও ছিলেম একদিন ছেলেমানুষ।

         আমার জন্যেও বিধাতা রেখেছিলেন গড়ে

             অকর্মণ্যের অপ্রয়োজনের জল স্থল আকাশ।

তবু ছেলেদের সেই মস্ত বড়ো জগতে

         মিলল না আমার জায়গা।

আমার বাসা অনেক কালের পুরোনো বাড়ির

             কোণের ঘরে--

                 বাইরে যাওয়া মানা।

  সেখানে চাকর পান সাজে, দেয়ালে মোছে হাত,

             গুন গুন ক'রে গায় মধুকানের গান;

    শান-বাঁধানো মেজে, খড়্‌খড়ে-দেওয়া জানলা।

নীচে ঘাট-বাঁধানো পুকুর, পাঁচিল ঘেঁষে নারকেল গাছ।

    জটাধারী বুড়ো বট মোটা মোটা শিকড়ে

               আঁকড়ে ধরেছে পুব ধারটা।

        সকাল থেকে নাইতে আসে পাড়ার লোকে,

           বিকেলের পড়ন্ত রোদে ঝিকিমিকি জলে

               ভেসে বেড়ায় পাতিহাঁসগুলো,

                   পাখা সাফ করে ঠোঁট দিয়ে মেজে।

প্রহরের পর কাটে প্রহর।

        আকাশে ওড়ে চিল,

    থালা বাজিয়ে যায় পুরোনো কাপড়ওয়ালা,

        বাঁধানো নালা দিয়ে গঙ্গার জল এসে পড়ে পুকুরে।

 

    পৃথিবীতে ছেলেরা যে খোলা জগতের যুবরাজ

               আমি সেখানে জন্মেছি গরিব হয়ে।

                       শুধু কেবল

    আমার খেলা ছিল মনের ক্ষুধায়, চোখের দেখায়,

           পুকুরের জলে, বটের শিকড়-জড়ানো ছায়ায়,

নারকেলের দোদুল ডালে, দূর বাড়ির রোদ-পোহানো ছাদে।

               অশোকবনে এসেছিল হনুমান,

    সেদিন সীতা পেয়েছিলেন নবদূর্বাদলশ্যাম রামচন্দ্রের খবর।

আমার হনুমান আসত বছরে বছরে আষাঢ় মাসে

           আকাশ কালো করে

                   সজল নবনীল মেঘে।

        আনত তার মেদুর কণ্ঠে দূরের বার্তা,

               যে দূরের অধিকার থেকে আমি নির্বাসিত।

        ইমারত-ঘেরা ক্লিষ্ট যে আকাশটুকু

               তাকিয়ে থাকত একদৃষ্টে আমার মুখে,

        বাদলের দিনে গুরুগুরু ক'রে তার বুক উঠত দুলে।

বট গাছের মাথা পেরিয়ে কেশর ফুলিয়ে দলে দলে

               মেঘ জুটত ডানাওয়ালা কালো সিংহের মতো।

    নারকেল-ডালের সবুজ হত নিবিড়,

               পুকুরের জল উঠত শিউরে শিউরে।

        যে চাঞ্চল্য শিশুর জীবনে রুদ্ধ ছিল

               সেই চাঞ্চল্য বাতাসে বাতাসে, বনে বনে।

পুব দিকের ও পার থেকে বিরাট এক ছেলেমানুষ ছাড়া পেয়েছে আকাশে,

               আমার সঙ্গে সে সাথি পাতালে।

 

        বৃষ্টি পড়ে ঝমাঝম। একে একে

পুকুরের পৈঁঠা যায় জলে ডুবে।

        আরো বৃষ্টি, আরো বৃষ্টি, আরো বৃষ্টি।

রাত্তির হয়ে আসে, শুতে যাই বিছানায়,

        খোলা জানলা দিয়ে গন্ধ পাই ভিজে জঙ্গলের।

               উঠোনে একহাঁটু জল,

ছাদের নালার মুখ থেকে জলে পড়ছে জল মোটা ধারায়।

           ভোরবেলায় ছুটেছি দক্ষিণের জানলায়,

                   পুকুর গেছে ভেসে;

        জল বেরিয়ে চলেছে কল্‌কল্‌ করে বাগানের উপর দিয়ে,

    জলের উপর বেলগাছগুলোর ঝাঁকড়া মাথা জেগে থাকে।

পাড়ার লোকে হৈ হৈ করে এসেছে

        গামছা দিয়ে ধুতির কোঁচা দিয়ে মাছ ধরতে।

           কাল পর্যন্ত পুকুরটা ছিল আমারি মতো বাঁধা,

    এ বেলা ও বেলা তার উপরে পড়ত গাছের ছায়া,

           উড়ো মেঘ জলে বুলিয়ে যেত ক্ষণিকের ছায়াতুলি,

    বটের ডালের ভিতর দিয়ে যেন সোনার পিচকারিতে

           ছিটকে পড়ত তার উপরে আলো--

    পুকুরটা চেয়ে থাকত আকাশে ছল্‌ছলে দৃষ্টিতে।

           আজ তার ছুটি, কোথায় সে চলল খ্যাপা

                   গেরুয়া-পরা বাউল যেন।

 

পুকুরের কোণে নৌকোটি

    দাদারা চড়ে বসল ভাসিয়ে দিয়ে,

        গেল পুকুর থেকে গলির মধ্যে,

           গলির থেকে সদর রাস্তায়--

তার পরে কোথায় জানি নে। বসে বসে ভাবি।

           বেলা বাড়ে।

    দিনান্তের ছায়া মেশে মেঘের ছায়ায়,

           তার সঙ্গে মেশে পুকুরের জলে বটের ছায়ার কালিমা।

                   সন্ধে হয়ে এল।

    বাতি জ্বলল ঝাপসা আলোয় রাস্তার ধারে ধারে,

           ঘরে জ্বলেছে কাঁচের সেজে মিট্‌মিটে শিখা,

ঘোর অন্ধকারে একটু একটু দেখা যায়

           দুলছে নারকেলের ডাল,

                   ভূতের ইশারা যেন।

গলির পারে বড়ো বাড়িতে সব দরজা বন্ধ,

        আলো মিট্‌ মিট্‌ করে দুই-একটা জানলা দিয়ে

           চেয়ে-থাকা ঘুমন্ত চোখের মতো।

        তার পরে কখন আসে ঘুম।

    রাত দুটোর সময় স্বরূপ সর্দার নিষুত রাতে

           বারান্দায় বারান্দায় হাঁক দিয়ে যায় চলে।

 

বাদলের দিনগুলো বছরে বছরে তোলপাড় করেছে আমার মন;

        আজ তারা বছরে বছরে নাড়া দেয় আমার গানের সুরকে।

    শালের পাতায় পাতায় কোলাহল,

        তালের ডালে ডালে করতালি,

               বাঁশের দোলাদুলি বনে বনে--

    ছাতিম গাছের থেকে মালতীলতা

               ঝরিয়ে দেয় ফুল।

আর সেদিনকার আমারি মতো অনেক ছেলে আছে ঘরে ঘরে,

        লাঠাইয়ের সুতোয় মাখাচ্ছে আঠা,

               তাদের মনের কথা তারাই জান",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/balok-1317,,,
ছেঁড়া কাগজের ঝুড়ি ,"বাবা এসে শুধালেন,

           ""কী করছিস সুনি,

কাপড় কেন তুলিস বাক্সে, যাবি কোথায়?'

 

    সুনৃতার ঘর তিনতলায়।

        দক্ষিণ দিকে দুই জানলা,

           সামনে পালঙ্ক,

        বিছানা লক্ষ্ণৌ-ছিটে ঢাকা।

    অন্য দেয়ালে লেখবার টেবিল,

           তার কোণে মায়ের ফোটোগ্রাফ--

        তিনি গেছেন মারা।

    বাবার ছবি দেয়ালে,

        ফ্রেমে জড়ানো ফুলের মালা।

মেঝেতে লাল শতরঞ্চে

    শাড়ি শেমিজ ব্লাউজ

        মোজা রুমাল ছড়াছড়ি।

কুকুরটা কাছ ঘেঁষে লেজ নাড়ছে,

    ঠেলা দিচ্ছে কোলে থাবা তুলে--

        ভেবে পাচ্ছে না কিসের আয়োজন,

ভয় হচ্ছে পাছে ওকে ফেলে রেখে আবার যায় কোথাও।

    ছোটো বোন শমিতা বসে আছে হাঁটু উঁচু করে,

           বাইরের দিকে মুখ ফিরিয়ে।

    চুল বাঁধা হয় নি,

           চোখ দুটি রাঙা কান্নার অবসানে।

 

        চুপ করে রইল সুনৃতা,

মুখ নিচু করে সে কাপড় গোছায়--

        হাত কাঁপে।

    বাবা আবার বললেন,

        ""সুনি, কোথাও যাবি নাকি।'

সুনৃতা শক্ত করে বললে, ""তুমি তো বলেইছ

        এ বাড়িতে হতে পারবে না আমার বিয়ে,

           আমি যাব অনুদের বাসায়।'

শমিতা বললে, ""ছি ছি, দিদি, কী বলছ।'

    বাবা বললেন, ""ওরা যে মানে না আমাদের মত।'

    ""তবু ওদের মতই যে আমাকে মানতে হবে চিরদিন--'

এই বলে সুনি সেফটিপিন ভরে রাখলে লেফাফায়।

           দৃঢ় ওর কণ্ঠস্বর, কঠিন ওর মুখের ভাব,

                   সংকল্প অবিচলিত।

    বাবা বললেন, ""অনিলের বাপ জাত মানে,

           সে কি রাজি হবে।'

    সগর্বে বলে উঠল সুনৃতা,

           ""চেন না তুমি অনিলবাবুকে,

    তাঁর জোর আছে পৌরুষের, তাঁর মত তাঁর নিজের।'

দীর্ঘনিশ্বাস ফেলে বাবা চলে গেলেন ঘর থেকে,

        শমিতা উঠে তাঁকে জড়িয়ে ধরলে--

               বেরিয়ে গেল তাঁর সঙ্গে।

 

        বাজল দুপুরের ঘণ্টা।

সকাল থেকে খাওয়া নেই সুনৃতার।

শমিতা একবার এসেছিল ডাকতে--

    ও বললে, খাবে বন্ধুর বাড়ি গিয়ে।

        মা-মরা মেয়ে, বাপের আদুরে,

           মিনতি করতে আসছিলেন তিনি;

শমিতা পথ আগলিয়ে বললে,

    ""কক্‌খনো যেতে পারবে না বাবা,

           ও না খায় তো নেই খেল।'

 

জানলা থেকে মুখ বাড়িয়ে

    দেখলে সুনৃতা রাস্তার দিকে,

           এসেছে অনুদের গাড়ি।

তাড়াতাড়ি চুলটা আঁচড়িয়ে

        ব্রোচটা লাগাচ্ছে যখন কাঁধে,

শমি এসে বললে, ""এই নাও তাদের চিঠি।'

        ব'লে ফেলে দিলে ছুঁড়ে ওর কোলে।

সুনৃতা পড়লে চিঠিখানা,

        মুখ হয়ে গেল ফ্যাকাশে,

           বসে পড়ল তোরঙ্গের উপর।

চিঠিতে আছে--

    ""বাবার মত করতে পারব নিশ্চিত ছিল মনে,

           হল না কিছুতেই,

                   কাজেই--'

 

    বাজল একটা।

সুনি চুপ করে ব'সে, চোখে জল নেই।

        রামচরিত বললে এসে,

               ""মোটর দাঁড়িয়ে অনেক ক্ষণ।'

        সুনি বললে, ""যেতে বলে দে।'

কুকুরটা কাছে এসে বসে রইল চুপ করে।

    বাবা বুঝলেন,

           প্রশ্ন করলেন না--

    বললেন ওর মাথায় হাত বুলিয়ে,

""চল্‌ সুনি, হোসেঙ্গাবাদে তোর মামার ওখানে।'

 

           কাল বিয়ের দিন।

অনিল জিদ করেছিল হবে না বিয়ে।

        মা ব্যথিত হয়ে বলেছিল, ""থাক্‌-না।'

           বাপ বললে, ""পাগল নাকি।'

ইলেক্‌ট্রিক বাতির মালা খাটানো হচ্ছে বাড়িতে,

        সমস্ত দিন বাজছে সানাই।

               হূহু করে উঠছে অনিলের মনটা।

 

তখন সন্ধ্যা সাতটা।

    সুনিদের বউবাজারের বাড়ির এক তলায়।

        ডাবাহুঁকো বাঁ হাতে ধরে তামাক খাচ্ছে

               কৈলেস সরকার,

আর তালপাতার পাখায় বাতাস চলছে ডান হাতে;

        বেহারাকে ডেকেছে পা টিপে দেবে।

কালিমাখা ময়লা জাজিমে কাগজপত্র রাশ করা;

        জ্বলছে একটা কেরোসিন লণ্ঠন।

 

হঠাৎ অনিল এসে উপস্থিত।

    কৈলেস শশব্যস্ত উঠে দাঁড়ালো

           শিথিল কাছাকোঁচা সামলিয়ে।

    অনিল বললে,

        ""পার্বণীটা ভুলেছিলেম গোলেমালে,

               তাই এসেছি দিতে।'

        তার পরে বাধো-বাধো গলায় বললে,

""অমনি দেখে যাব তোমাদের সুনিদিদির ঘরটা।'

 

গেল ঘরে।

    খাটের উপর রইল বসে মাথায় হাত দিয়ে।

        কিসের একটা অস্পষ্ট গন্ধ,

           মূর্ছিতের নিশ্বাসের মতো।

    সে গন্ধ চুলের না শুকনো ফুলের

           না শূন্য ঘরে সঞ্চিত বিজড়িত স্মৃতির--

        বিছানায়, চৌকিতে, পর্দায়।

    সিগারেট ধরিয়ে টানল কিছুক্ষণ,

        ছুঁড়ে ফেলে দিল জানলার বাইরে।

    টেবিলের নীচে থেকে ছেঁড়া কাগজের ঝুড়িটা

           নিল কোলে তুলে।

               ধক্‌ করে উঠল বুকের মধ্যে;

দেখলে ঝুড়ি-ভরা রাশি রাশি ছেঁড়া চিঠি,

        ফিকে নীল রঙের কাগজে

           অনিলেরই হাতে লেখা।

        তার সঙ্গে টুকরো টুকরো ছেঁড়া একটা ফোটোগ্রাফ।

    আর ছিল বছর চার আগেকার

        দুটি ফুল, লাল ফিতেয় বাঁধা

           মেডেন-হেয়ার পাতার সঙ্গে

        শুকনো প্যান্‌সি আর ভায়োলেট।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/chhera-kagajer-jhuri-2186,,,
কীটের সংসার ,"এক দিকে কামিনীর ডালে

মাকড়সা শিশিরের ঝালর দুলিয়েছে,

    আর-এক দিকে বাগানে রাস্তার ধারে

        লাল-মাটির-কণা-ছড়ানো

                   পিঁপড়ের বাসা।

যাই আসি তারি মাঝখান দিয়ে

               সকালে বিকালে।

আনমনে দেখি শিউলিগাছে কুঁড়ি ধরেছে,

        টগর গেছে ফুলে ছেয়ে।

বিশ্বের মাঝে মানুষের সংসারটুকু

        দেখতে ছোটো, তবু ছোটো তো নয়।

               তেমনি ওই কীটের সংসার।

        ভালো করে চোখে পড়ে না,

               তবু সমস্ত সৃষ্টির কেন্দ্রে আছে ওরা।

কত যুগ থেকে অনেক ভাবনা ওদের,

    অনেক সমস্যা, অনেক প্রয়োজন--

           অনেক দীর্ঘ ইতিহাস।

        দিনের পর দিন, রাতের পর রাত

চলেছে প্রাণশক্তির দুর্বার আগ্রহ।

               মাঝখান দিয়ে যাই আসি,

শব্দ শুনি নে ওদের চিরপ্রবাহিত

               চৈতন্যধারার--

    ওদের ক্ষুধাপিপাসা-জন্মমৃত্যুর।

গুন গুন সুরে আধখানা গানের

           জোড় মেলাতে খুঁজে বেড়াই

                       বাকি আধখানা পদ,

এই অকারণ অদ্ভুত খোঁজের কোনো অর্থ নেই

    ওই মাকড়সার বিশ্বচরাচরে,

           ওই পিঁপড়ে-সমাজে।

    ওদের নীরব নিখিলে এখনি উঠছে কি

        স্পর্শে স্পর্শে সুর, ঘ্রাণে ঘ্রাণে সংগীত,

           মুখে মুখে অশ্রুত আলাপ,

               চলায় চলায় অব্যক্ত বেদনা।

আমি মানুষ--

    মনে জানি সমস্ত জগতে আমার প্রবেশ,

           গ্রহনক্ষত্রে ধূমকেতুতে

    আমার বাধা যায় খুলে খুলে।

কিন্তু ওই মাকড়সার জগৎ বদ্ধ রইল চিরকাল

           আমার কাছে,

    ওই পিঁপড়ের অন্তরের যবনিকা

        পড়ে রইল চিরদিন আমার সামনে

           আমার সুখে দুঃখে ক্ষুব্ধ

               সংসারের ধারেই।

ওদের ক্ষুদ্র অসীমের বাইরের পথে

           আসি যাই সকালে বিকালে--

    দেখি, শিউলিগাছে কুঁড়ি ধরছে,

               টগর গেছে ফুলে ছেয়ে।

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/kiter-songsar-281,,,
ক্যামেলিয়া ,"নাম তার কমলা,

         দেখেছি তার খাতার উপরে লেখা।

সে চলেছিল ট্রামে, তার ভাইকে নিয়ে কলেজের রাস্তায়।

                 আমি ছিলেম পিছনের বেঞ্চিতে।

      মুখের এক পাশের নিটোল রেখাটি দেখা যায়,

আর ঘাড়ের উপর কোমল চুলগুলি খোঁপার নীচে।

         কোলে তার ছিল বই আর খাতা।

      যেখানে আমার নামবার সেখানে নামা হল না।

 

এখন থেকে সময়ের হিসাব করে বেরোই--

         সে হিসাব আমার কাজের সঙ্গে ঠিকটি মেলে না,

      প্রায় ঠিক মেলে ওদের বেরোবার সময়ের সঙ্গে,

                     প্রায়ই হয় দেখা।

      মনে মনে ভাবি, আর-কোনো সম্বন্ধ না থাক্‌,

         ও তো আমার সহযাত্রিণী।

      নির্মল বুদ্ধির চেহারা

             ঝক্‌ঝক্‌ করছে যেন।

         সুকুমার কপাল থেকে চুল উপরে তোলা,

                 উজ্জ্বল চোখের দৃষ্টি নিঃসংকোচ।

মনে ভাবি একটা কোনো সংকট দেখা দেয় না কেন,

             উদ্ধার করে জন্ম সার্থক করি--

                 রাস্তার মধ্যে একটা কোনো উৎপাত,

                     কোনো-একজন গুণ্ডার স্পর্ধা।

             এমন তো আজকাল ঘটেই থাকে।

কিন্তু আমার ভাগ্যটা যেন ঘোলা জলের ডোবা,

      বড়ো রকম ইতিহাস ধরে না তার মধ্যে,

             নিরীহ দিনগুলো ব্যাঙের মতো একঘেয়ে ডাকে--

না সেখানে হাঙর-কুমিরের নিমন্ত্রণ, না রাজহাঁসের।

             একদিন ছিল ঠেলাঠেলি ভিড়।

 

         কমলার পাশে বসেছে একজন আধা-ইংরেজ।

ইচ্ছে করছিল, অকারণে টুপিটা উড়িয়ে দিই তার মাথা থেকে,

         ঘাড়ে ধরে তাকে রাস্তায় দিই নামিয়ে।

      কোনো ছুতো পাই নে, হাত নিশ্‌পিশ্‌ করে।

এমন সময়ে সে এক মোটা চুরোট ধরিয়ে

                     টানতে করলে শুরু।

         কাছে এসে বললুম, ""ফেলো চুরোট।'

             যেন পেলেই না শুনতে,

      ধোঁওয়া ওড়াতে লাগল বেশ ঘোরালো করে।

             মুখ থেকে টেনে ফেলে দিলেম চুরোট রাস্তায়।

      হাতে মুঠো পাকিয়ে একবার তাকালো কট্‌মট্‌ ক'রে--

আর কিছু বললে না, এক লাফে নেমে গেল।

                 বোধ হয় আমাকে চেনে।

         আমার নাম আছে ফুটবল খেলায়,

             বেশ একটু চওড়া গোছের নাম।

      লাল হয়ে উঠল মেয়েটির মুখ,

             বই খুলে মাথা নিচু করে ভান করলে পড়বার।

      হাত কাঁপতে লাগল,

             কটাক্ষেও তাকালে না বীরপুরুষের দিকে।

আপিসের বাবুরা বললে, ""বেশ করেছেন মশায়।'

      একটু পরেই মেয়েটি নেমে পড়ল অজায়গায়,

         একটা ট্যাক্সি নিয়ে গেল চলে।

 

             পরদিন তাকে দেখলুম না,

                 তার পরদিনও না,

             তৃতীয় দিনে দেখি

         একটা ঠেলাগাড়িতে চলেছে কলেজে।

বুঝলুম, ভুল করেছি গোঁয়ারের মতো।

         ও মেয়ে নিজের দায় নিজেই পারে নিতে,

             আমাকে কোনো দরকারই ছিল না।

         আবার বললুম মনে মনে,

                 ভাগ্যটা ঘোলা জলের ডোবা--

বীরত্বের স্মৃতি মনের মধ্যে কেবলই আজ আওয়াজ করছে

                     কোলাব্যাঙের ঠাট্টার মতো।

             ঠিক করলুম ভুল শোধরাতে হবে।

 

খবর পেয়েছি গরমের ছুটিতে ওরা যায় দার্জিলিঙে।

      সেবার আমারও হাওয়া বদলাবার জরুরি দরকার।

         ওদের ছোট্ট বাসা, নাম দিয়েছে মতিয়া--

             রাস্তা থেকে একটু নেমে এক কোণে

                 গাছের আড়ালে,

                     সামনে বরফের পাহাড়।

         শোনা গেল আসবে না এবার।

ফিরব মনে করছি এমন সময়ে আমার এক ভক্তের সঙ্গে দেখা,

                                মোহনলাল--

             রোগা মানুষটি, লম্বা, চোখে চশমা,

         দুর্বল পাকযন্ত্র দার্জিলিঙের হাওয়ায় একটু উৎসাহ পায়।

      সে বললে, ""তনুকা আমার বোন,

কিছুতে ছাড়বে না তোমার সঙ্গে দেখা না করে।'

                 মেয়েটি ছায়ার মতো,

             দেহ যতটুকু না হলে নয় ততটুকু--

         যতটা পড়াশোনায় ঝোঁক, আহারে ততটা নয়।

      ফুটবলের সর্দারের 'পরে তাই এত অদ্ভুত ভক্তি--

মনে করলে আলাপ করতে এসেছি সে আমার দুর্লভ দয়া।

                         হায় রে ভাগ্যের খেলা!

 

         যেদিন নেমে আসব তার দু দিন আগে তনুকা বললে,

""একটি জিনিস দেব আপনাকে, যাতে মনে থাকবে আমাদের কথা--

                     একটি ফুলের গাছ।'

         এ এক উৎপাত। চুপ করে রইলেম।

             তনুকা বললে, ""দামি দুর্লভ গাছ,

                 এ দেশের মাটিতে অনেক যত্নে বাঁচে।'

                     জিগেস করলেম, ""নামটা কী?'

                         সে বললে ""ক্যামেলিয়া'।

             চমক লাগল--

      আর-একটা নাম ঝলক দিয়ে উঠল মনের অন্ধকারে।

         হেসে বললেম, ""ক্যামেলিয়া,

         সহজে বুঝি এর মন মেলে না।'

তনুকা কী বুঝলে জানি নে, হঠাৎ লজ্জা পেলে,

                         খুশিও হল।

         চললেম টবসুদ্ধ গাছ নিয়ে।

দেখা গেল পার্শ্ববর্তিনী হিসাবে সহযাত্রিণীটি সহজ নয়।

         একটা দো-কামরা গাড়িতে

                 টবটাকে লুকোলেম নাবার ঘরে।

             থাক্‌ এই ভ্রমণবৃত্তান্ত,

বাদ দেওয়া যাক আরো মাস কয়েকের তুচ্ছতা।

 

পুজোর ছুটিতে প্রহসনের যবনিকা উঠল

                 সাঁওতাল পরগনায়।

             জায়গাটা ছোটো। নাম বলতে চাই নে--

      বায়ুবদলের বায়ু-গ্রস্তদল এ জায়গার খবর জানে না।

             কমলার মামা ছিলেন রেলের এঞ্জিনিয়র।

                 এইখানে বাসা বেঁধেছেন

      শালবনে ছায়ায়, কাঠবিড়ালিদের পাড়ায়।

সেখানে নীল পাহাড় দেখা যায় দিগন্তে,

         অদূরে জলধারা চলেছে বালির মধ্যে দিয়ে,

পলাশবনে তসরের গুটি ধরেছে,

         মহিষ চরছে হর্তকি গাছের তলায়--

             উলঙ্গ সাঁওতালের ছেলে পিঠের উপরে।

বাসাবাড়ি কোথাও নেই,

         তাই তাঁবু পাতলেম নদীর ধারে।

             সঙ্গী ছিল না কেউ,

      কেবল ছিল টবে সেই ক্যামেলিয়া।

 

কমলা এসেছে মাকে নিয়ে।

         রোদ ওঠবার আগে

      হিমে-ছোঁওয়া স্নিগ্ধ হাওয়ায়

শাল-বাগানের ভিতর দিয়ে বেড়াতে যায় ছাতি হাতে।

      মেঠো ফুলগুলো পায়ে এসে মাথা কোটে,

             কিন্তু সে কি চেয়ে দেখে।

         অল্পজল নদী পায়ে হেঁটে

                 পেরিয়ে যায় ও পারে,

         সেখানে সিসুগাছের তলায় বই পড়ে।

আর আমাকে সে যে চিনেছে

         তা জানলেম আমাকে লক্ষ্য করে না বলেই।

 

      একদিন দেখি নদীর ধারে বালির উপর চড়িভাতি করছে এরা।

ইচ্ছে হল গিয়ে বলি, আমাকে দরকার কি নেই কিছুতেই।

         আমি পারি জল তুলে আনতে নদী থেকে--

      পারি বন থেকে কাঠ আনতে কেটে,

         আর, তা ছাড়া কাছাকাছি জঙ্গলের মধ্যে

             একটা ভদ্রগোছের ভালুকও কি মেলে না।

 

দেখলেম দলের মধ্যে একজন যুবক--

      শট্‌-পরা, গায়ে রেশমের বিলিতি জামা,

         কমলার পাশে পা ছড়িয়ে

             হাভানা চুরোট খাচ্ছে।

      আর, কমলা অন্যমনে টুকরো টুকরো করছে

             একটা শ্বেতজবার পাপড়ি,

                 পাশে পড়ে আছে

                     বিলিতি মাসিক পত্র।

 

মুহূর্তে বুঝলেম এই সাঁওতাল পরগনার নির্জন কোণে

      আমি অসহ্য অতিরিক্ত, ধরবে না কোথাও।

তখনি চলে যেতেম, কিন্তু বাকি আছে একটি কাজ।

      আর দিন-কয়েকেই ক্যামেলিয়া ফুটবে,

         পাঠিয়ে দিয়ে তবে ছুটি।

      সমস্ত দিন বন্দুক ঘাড়ে শিকারে ফিরি বনে জঙ্গলে,

         সন্ধ্যার আগে ফিরে এসে টবে দিই জল

             আর দেখি কুঁড়ি এগোল কত দূর।

 

সময় হয়েছে আজ।

      যে আনে আমার রান্নার কাঠ।

         ডেকেছি সেই সাঁওতাল মেয়েটিকে।

             তার হাত দিয়ে পাঠাব

                 শালপাতার পাত্রে।

      তাঁবুর মধ্যে বসে তখন পড়ছি ডিটেকটিভ গল্প।

বাইরে থেকে মিষ্টিসুরে আওয়াজ এল, ""বাবু, ডেকেছিস কেনে।'

      বেরিয়ে এসে দেখি ক্যামেলিয়া

         সাঁওতাল মেয়ের কানে,

             কালো গালের উপর আলো করেছে।

সে আবার জিগেস করলে, ""ডেকেছিস কেনে।'

         আমি বললেম, ""এইজন্যেই।'

             তার পরে ফিরে এলেম কলকাতায়।

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/camelia-335,,,
শালিখ,"শালিখটার কী হল তাই ভাবি।

        একলা কেন থাকে দলছাড়া।

    প্রথম দিন দেখেছিলেম শিমুল গাছের তলায়,

               আমার বাগানে,

    মনে হল একটু যেন খুঁড়িয়ে চলে।

তার পরে ওই রোজ সকালে দেখি--

        সঙ্গীহারা, বেড়ায় পোকা শিকার ক'রে।

           উঠে আসে আমার বারান্দায়--

        নেচে নেচে করে সে পায়চারি,

           আমার 'পরে একটুকু নেই ভয়।

                   কেন এমন দশা।

সমাজের কোন্‌ শাসনে নির্বাসনের পালা,

               দলের কোন্‌ অবিচারে

                   জাগল অভিমান।

    কিছু দূরেই শালিখগুলো

           করছে বকাবকি,

        ঘাসে ঘাসে তাদের লাফালাফি,

উড়ে বেড়ায় শিরীষ গাছের ডালে ডালে--

        ওর দেখি তো খেয়াল কিছুই নেই।

জীবনে ওর কোন্‌খানে যে গাঁঠ পড়েছে

        সেই কথাটাই ভাবি।

সকালবেলার রোদে যেন সহজ মনে

        আহার খুঁটে খুঁটে

    ঝরে-পড়া পাতার উপর

        লাফিয়ে বেড়ায় সারাবেলা।

    কারো উপর নালিশ কিছু আছে

        মনে হয় না একটুও তা।

    বৈরাগ্যের গর্ব তো নেই ওর চলনে,

           কিম্বা দুটো আগুন-জ্বলা চোখ।

    কিন্তু ওকে দেখি নি তো সন্ধেবেলায়--

           একলা যখন যায় বাসাতে ডালের কোণে,

        ঝিল্লি যখন ঝিঁ ঝিঁ করে অন্ধকারে,

           হাওয়ায় আসে বাঁশের পাতার ঝর্‌ঝরানি।

               গাছের ফাঁকে তাকিয়ে থাকে

                          ঘুমভাঙানো

                   সঙ্গীবিহীন সন্ধ্য",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/shalikh-1512,,,
সাধারণ মেয়ে ,"আমি অন্তঃপুরের মেয়ে,

           চিনবে না আমাকে।

তোমার শেষ গল্পের বইটি পড়েছি, শরৎবাবু,

               ""বাসি ফুলের মালা'।

তোমার নায়িকা এলোকেশীর মরণ-দশা ধরেছিল

               পঁয়ত্রিশ বছর বয়সে।

পঁচিশ বছর বয়সের সঙ্গে ছিল তার রেষারেষি,

        দেখলেম তুমি মহদাশয় বটে--

               জিতিয়ে দিলে তাকে।

 

    নিজের কথা বলি।

বয়স আমার অল্প।

    একজনের মন ছুঁয়েছিল

           আমার এই কাঁচা বয়সের মায়া।

        তাই জেনে পুলক লাগত আমার দেহে--

    ভুলে গিয়েছিলেম, অত্যন্ত সাধারণ মেয়ে আমি।

আমার মতো এমন আছে হাজার হাজার মেয়ে,

        অল্পবয়সের মন্ত্র তাদের যৌবনে।

 

        তোমাকে দোহাই দিই,

একটি সাধারণ মেয়ের গল্প লেখো তুমি।

           বড়ো দুঃখ তার।

        তারও স্বভাবের গভীরে

অসাধারণ যদি কিছু তলিয়ে থাকে কোথাও

           কেমন করে প্রমাণ করবে সে,

        এমন কজন মেলে যারা তা ধরতে পারে।

কাঁচা বয়সের জাদু লাগে ওদের চোখে,

        মন যায় না সত্যের খোঁজে,

    আমরা বিকিয়ে যাই মরীচিকার দামে।

 

    কথাটা কেন উঠল তা বলি।

        মনে করো তার নাম নরেশ।

সে বলেছিল কেউ তার চোখে পড়ে নি আমার মতো।

    এতবড়ো কথাটা বিশ্বাস করব যে সাহস হয় না,

           না করব যে এমন জোর কই।

 

    একদিন সে গেল বিলেতে।

           চিঠিপত্র পাই কখনো বা।

    মনে মনে ভাবি, রাম রাম! এত মেয়েও আছে সে দেশে,

           এত তাদের ঠেলাঠেলি ভিড়!

        আর তারা কি সবাই অসামান্য--

               এত বুদ্ধি, এত উজ্জ্বলতা।

    আর তারা সবাই কি আবিষ্কার করেছে এক নরেশ সেনকে

           স্বদেশে যার পরিচয় চাপা ছিল দশের মধ্যে।

 

    গেল মেলের চিঠিতে লিখেছে

           লিজির সঙ্গে গিয়েছিল সমুদ্রে নাইতে--

        বাঙালি কবির কবিতা ক' লাইন দিয়েছে তুলে

           সেই যেখানে উর্বশী উঠছে সমুদ্র থেকে--

               তার পরে বালির 'পরে বসল পাশাপাশি--

    সামনে দুলছে নীল সমুদ্রের ঢেউ,

               আকাশে ছড়ানো নির্মল সূর্যালোক।

        লিজি তাকে খুব আস্তে আস্তে বললে,

    ""এই সেদিন তুমি এসেছ, দুদিন পরে যাবে চলে;

           ঝিনুকের দুটি খোলা,

               মাঝখানটুকু ভরা থাক্‌

        একটি নিরেট অশ্রুবিন্দু দিয়ে--

           দুর্লভ, মূল্যহীন।'

        কথা বলবার কী অসামান্য ভঙ্গি।

সেইসঙ্গে নরেশ লিখেছে,

    ""কথাগুলি যদি বানানো হয় দোষ কী,

           কিন্তু চমৎকার--

হীরে-বসানো সোনার ফুল কি সত্য, তবুও কি সত্য নয়।'

           বুঝতেই পারছ

একটা তুলনার সংকেত ওর চিঠিতে অদৃশ্য কাঁটার মতো

    আমার বুকের কাছে বিঁধিয়ে দিয়ে জানায়--

           আমি অত্যন্ত সাধারণ মেয়ে।

    মূল্যবানকে পুরো মূল্য চুকিয়ে দিই

        এমন ধন নেই আমার হাতে।

    ওগো, নাহয় তাই হল,

        নাহয় ঋণীই রইলেম চিরজীবন।

 

পায়ে পড়ি তোমার, একটা গল্প লেখো তুমি শরৎবাবু,

        নিতান্তই সাধারণ মেয়ের গল্প--

যে দুর্ভাগিনীকে দূরের থেকে পাল্লা দিতে হয়

        অন্তত পাঁচ-সাতজন অসামান্যার সঙ্গে--

           অর্থাৎ, সপ্তরথিনীর মার।

বুঝে নিয়েছি আমার কপাল ভেঙেছে,

        হার হয়েছে আমার।

কিন্তু তুমি যার কথা লিখবে

        তাকে জিতিয়ে দিয়ো আমার হয়ে,

           পড়তে পড়তে বুক যেন ওঠে ফুলে।

    ফুলচন্দন পড়ুক তোমার কলমের মুখে।

 

        তাকে নাম দিয়ো মালতী।

           ওই নামটা আমার।

           ধরা পড়বার ভয় নেই।

    এমন অনেক মালতী আছে বাংলাদেশে,

           তারা সবাই সামান্য মেয়ে।

               তারা ফরাসি জর্মান জানে না,

                   কাঁদতে জানে।

 

           কী করে জিতিয়ে দেবে।

    উচ্চ তোমার মন, তোমার লেখনী মহীয়সী।

        তুমি হয়তো ওকে নিয়ে যাবে ত্যাগের পথে,

           দুঃখের চরমে, শকুন্তলার মতো।

               দয়া কোরো আমাকে।

           নেমে এসো আমার সমতলে।

        বিছানায় শুয়ে শুয়ে রাত্রির অন্ধকারে

দেবতার কাছে যে অসম্ভব বর মাগি--

           সে বর আমি পাব না,

কিন্তু পায় যেন তোমার নায়িকা।

    রাখো-না কেন নরেশকে সাত বছর লণ্ডনে,

        বারে বারে ফেল করুক তার পরীক্ষায়,

           আদরে থাক্‌ আপন উপাসিকামণ্ডলীতে।

        ইতিমধ্যে মালতী পাস করুক এম| এ|

               কলকাতা বিশ্ববিদ্যালয়ে,

        গণিতে হোক প্রথম তোমার কলমের এক আঁচড়ে।

           কিন্তু ওইখানেই যদি থাম

তোমার সাহিত্যসম্রাট নামে পড়বে কলঙ্ক।

    আমার দশা যাই হোক

        খাটো কোরো না তোমার কল্পনা।

    তুমি তো কৃপণ নও বিধাতার মতো।

মেয়েটাকে দাও পাঠিয়ে য়ুরোপে।

    সেখানে যারা জ্ঞানী, যারা বিদ্বান, যারা বীর,

           যারা কবি, যারা শিল্পী, যারা রাজা,

           দল বেঁধে আসুক ওর চার দিকে।

জ্যোতির্বিদের মতো আবিষ্কার করুক ওকে--

           শুধু বিদুষী ব'লে নয়, নারী ব'লে।

ওর মধ্যে যে বিশ্বজয়ী জাদু আছে

    ধরা পড়ুক তার রহস্য, মূঢ়ের দেশে নয়--

        যে দেশে আছে সমজদার, আছে দরদি,

               আছে ইংরেজ জর্মান ফরাসি।

মালতীর সম্মানের জন্য সভা ডাকা হোক-না,

        বড়ো বড়ো নামজাদার সভা।

মনে করা যাক সেখানে বর্ষণ হচ্ছে মুষলধারে চাটুবাক্য,

        মাঝখান দিয়ে সে চলেছে অবহেলায়--

               ঢেউয়ের উপর দিয়ে যেন পালের নৌকো।

        ওর চোখ দেখে ওরা করছে কানাকানি,

সবাই বলছে ভারতবর্ষের সজল মেঘ আর উজ্জ্বল রৌদ্র

           মিলেছে ওর মোহিনী দৃষ্টিতে।

(এইখানে জনান্তিকে বলে রাখি

           সৃষ্টিকর্তার প্রসাদ সত্যই আছে আমার চোখে।

               বলতে হল নিজের মুখেই,

        এখনো কোনো য়ুরোপীয় রসজ্ঞের

               সাক্ষাৎ ঘটে নি কপালে।)

        নরেশ এসে দাঁড়াক সেই কোণে,

    আর তার সেই অসামান্য মেয়ের দল।

 

           আর তার পরে?

তার পরে আমার নটেশাকটি মুড়োল,

        স্বপ্ন আমার ফুরোল।

           হায় রে সামান্য মেয়ে!

               হায় রে বিধাতার শক্তির অপব্য",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/sadharon-meye-1101,,,
একজন লোক ,"আধবুড়ো হিন্দুস্থানি,

               রোগা লম্বা মানুষ--

পাকা গোঁফ, দাড়ি-কামানো মুখ

               শুকিয়ে-আসা ফলের মতো।

ছিটের মের্‌জাই গায়ে, মালকোঁচা ধুতি,

    বাঁ কাঁধে ছাতি, ডান হাতে খাটো লাঠি,

পায়ে নাগরা-- চলেছে শহরের দিকে।

           ভাদ্রমাসের সকালবেলা,

    পাতলা মেঘের ঝাপসা রোদ্‌দুর;

কাল গিয়েছে কম্বল-চাপা হাঁপিয়ে-ওঠা রাত,

           আজ সকালে কুয়াশা-ভিজে হাওয়া

    দোমনা ক'রে বইছে আমলকীর কচি ডালে।

 

        পথিকটিকে দেখা গেল

    আমার বিশ্বের শেষরেখাতে

যেখানে বস্তুহারা ছায়াছবির চলাচল।

        ওকে শুধু জানলুম একজন লোক।

    ওর নাম নেই, সংজ্ঞা নেই, বেদনা নেই,

        কিছুতে নেই কোনো দরকার--

           কেবল হাটে-চলার পথে

        ভাদ্রমাসের সকালবেলায়

           একজন লোক।

 

        সেও আমায় গেছে দেখে

তার জগতের পোড়ো জমির শেষ সীমানায়,

           যেখানকার নীল কুয়াশার মাঝে

        কারো সঙ্গে সম্বন্ধ নেই কারো,

           যেখানে আমি-- একজন লোক।

 

    তার ঘরে তার বাছুর আছে,

        ময়না আছে খাঁচায়;

স্ত্রী আছে তার, জাঁতায় আটা ভাঙে,

        পিতলের মোটা কাঁকন হাতে;

আছে তার ধোবা প্রতিবেশী,

           আছে মুদি দোকানদার

        দেনা আছে কাবুলিদের কাছে;

               কোনোখানেই নেই

                   আমি-- একজন লোক।

 

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/ekjon-lok-849,,,
খেলনার মুক্তি ,"এক আছে মণিদিদি,

আর আছে তার ঘরে জাপানি পুতুল

           নাম হানাসান।

        পরেছে জাপানি পেশোয়াজ

ফিকে সবুজের 'পরে ফুলকাটা সোনালি রঙের।

        বিলেতের হাট থেকে এল তার বর;

সেকালের রাজপুত্র কোমরেতে তলোয়ার বাঁধা,

        মাথার টুপিতে উঁচু পাখির পালখ--

           কাল হবে অধিবাস, পশু হবে বিয়ে।

 

        সন্ধে হল।

    পালঙ্কেতে শুয়ে হানাসান।

           জ্বলে ইলেক্‌ট্রিক বাতি।

    কোথা থেকে এল এক কালো চামচিকে,

           উড়ে উড়ে ফেরে ঘুরে ঘুরে,

               সঙ্গে তার ঘোরে ছায়া।

           হানাসান ডেকে বলে,

    ""চামচিকে, লক্ষ্মী ভাই, আমাকে উড়িয়ে নিয়ে যাও

           মেঘেদের দেশে।

জন্মেছি খেলনা হয়ে--

        যেখানে খেলার স্বর্গ

           সেইখানে হয় যেন গতি

               ছুটির খেলায়।'

 

মণিদিদি এসে দেখে পালঙ্কে তো নেই হানাসান।

        কোথা গেল! কোথা গেল!

    বটগাছে আঙিনার পারে

           বাসা ক'রে আছে ব্যাঙ্গমা;

        সে বলে, ""আমি তো জানি,

               চামচিকে ভায়া

        তাকে নিয়ে উড়ে চলে গেছে।'

মণি বলে, ""হেই দাদা, হেই ব্যাঙ্গমা,

        আমাকেও নিয়ে চলো,

           ফিরিয়ে আনি গে।'

 

ব্যাঙ্গমা মেলে দিল পাখা,

           মণিদিদি উড়ে চলে সারা রাত্রি ধ'রে।

    ভোর হল, এল চিত্রকূটগিরি--

               সেইখানে মেঘেদের পাড়া।

মণি ডাকে, ""হানাসান! কোথা হানাসান!

        খেলা যে আমার প'ড়ে আছে।'

 

        নীল মেঘ বলে এসে,

""মানুষ কী খেলা জানে?

    খেলা দিয়ে শুধু বাঁধে যাকে নিয়ে খেলে।'

মণি বলে, ""তোমাদের খেলা কিরকম।'

        কালো মেঘ ভেসে এল

           হেসে চিকিমিকি,

               ডেকে গুরু গুরু

    বলে, ""ওই চেয়ে দেখো, হানাসান হল নানাখানা--

           ওর ছুটি নানা রঙে

               নানা চেহারায়,

                   নানা দিকে

                       বাতাসে বাতাসে

                          আলোতে আলোতে।'

 

মণি বলে, ""ব্যাঙ্গমা দাদা,

    এ দিকে বিয়ে যে ঠিক--

        বর এসে কী বলবে শেষে।'

ব্যাঙ্গমা হেসে বলে,

    ""আছে চামচিকে ভায়া,

        বরকেও নিয়ে দেবে পাড়ি।

           বিয়ের খেলাটা সেও

        মিলে যাবে সূর্যাস্তের শূন্যে এসে

           গোধূলির মেঘে।'

 

        মণি কেঁদে বলে, ""তবে,

           শুধু কি রইবে বাকি কান্নার খেলা।'

        ব্যাঙ্গমা বলে, ""মণিদিদি,

           রাত হয়ে যাবে শেষ,

    কাল সকালের ফোটা বৃষ্টি-ধোওয়া মালতীর ফুলে

           সে খেলাও চিনবে না কেউ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/khelnar-mukti-366,,,
পত্রলেখা ,"দিলে তুমি সোনা-মোড়া ফাউণ্টেন পেন,

           কতমতো লেখার আসবাব।

               ছোটো ডেস্‌কোখানি।

                   আখরোট কাঠ দিয়ে গড়া।

        ছাপ-মারা চিঠির কাগজ

           নানা বহরের।

রুপোর কাগজ-কাটা এনামেল-করা।

        কাঁচি ছুরি গালা লাল-ফিতে।

           কাঁচের কাগজ-চাপা,

        লাল নীল সবুজ পেন্সিল।

    বলে গিয়েছিলে তুমি চিঠি লেখা চাই

           একদিন পরে পরে।

 

        লিখতে বসেছি চিঠি,

           সকালেই স্নান হয়ে গেছে।

লিখি যে কী কথা নিয়ে কিছুতেই ভেবে পাই নে তো।

           একটি খবর আছে শুধু--

               তুমি চলে গেছ।

        সে খবর তোমারো তো জানা।

               তবু মনে হয়,

        ভালো করে তুমি সে জান না।

               তাই ভাবি এ কথাটি জানাই তোমাকে--

                   তুমি চলে গেছ।

               যতবার লেখা শুরু করি

        ততবার ধরা পড়ে এ খবর সহজ তো নয়।

               আমি নই কবি--

ভাষার ভিতরে আমি কণ্ঠস্বর পারি নে তো দিতে;

        না থাকে চোখের চাওয়া।

           যত লিখি তত ছিঁড়ে ফেলি।

 

দশটা তো বেজে গেল।

    তোমার ভাইপো বকু যাবে ইস্‌কুলে,

           যাই তারে খাইয়ে আসিগে।

               শেষবার এই লিখে যাই--

                   তুমি চলে গেছ।

               বাকি আর যতকিছু

           হিজিবিজি আঁকাজোকা ব্লটিঙের 'পরে।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/potrolekha-227,,,
খ্যাতি ,"ভাই নিশি,

        তখন উনিশ আমি, তুমি হবে বুঝি

    পঁচিশের কাছাকাছি।

        তোমার দুখানা বই ছাপা হয়ে গেছে--

    ""ক্ষান্তপিসি,' তার পরে ""পঞ্চুর মৌতাত'।

তা ছাড়া মাসিকপত্র কালচক্রে ক্রমে বের হল

        ""রক্তের আঁচড়'।

           হুলুস্থূল পড়ে গেল দেশে।

               কলেজের সাহিত্যসভায়।

           সেদিন বলেছিলেম বঙ্কিমের চেয়ে তুমি বড়ো,

                   তাই নিয়ে মাথা-ফাটাফাটি।

           আমাকে খ্যাপাত দাদা নিশি-পাওয়া ব'লে।

                       কলেজের পালা-শেষে

                          করেছি ডেপুটিগিরি,

               ইস্তফা দিয়েছি কাজে স্বদেশীর দিনে।

                   তার পর থেকে, যা আমার

           সৌভাগ্য অভাবনীয় তাই ঘটে গেল--

                       বন্ধুরূপে পেলেম তোমাকে।

               কাছে পেয়ে কোনোদিন

                       তোমাকে করি নি খাটো--

    ছোটো বড়ো নানা ত্রুটি সেও আমি হেসে ভালোবেসে

           তোমার মহত্ত্বে সবই মিলিয়ে নিয়েছি।

এ ধৈর্য, এ পূর্ণদৃষ্টি, এও যে তোমারি কাছে শেখা।

               দোষে ভরা অসামান্য প্রাণ,

        সে চরিত্র-রচনায় সব চেয়ে ওস্তাদি তোমার

                          সে তো আমি জানি।

 

    তার পরে কতবার অনুরোধ করেছ কেবলই--

           বলেছিলে, ""লেখো, লেখো, গল্প লেখো।

        লেখকের মঞ্চে ছিল পিঠ-উঁচু তোমারি চৌকিটা।

           আত্ম-অবিশ্বাসে শুধু আটকে পড়েছ

               পড়ুয়ার নীচের বেঞ্চিতে।'

           শেষকালে বহু ইতস্তত ক'রে

                   লেখা করলেম শুরু।

 

    বিষয়টা ঘটেছিল আমারি আমলে

               পান্‌তিঘাটায়।

        আসামি পোলিটিকাল,

               সাতমাস পলাতকা।

    মাকে দেখে যাবে বলে একদিন রাত্রে এসেছিল

               প্রাণ হাতে ক'রে।

        খুড়ো গেল পুলিসে খবর দিতে।

               কিছুদিন নিল সে আশ্রয়

                   জেলেনীর ঘরে।

    যখন পড়ল ধরা সত্য সাক্ষ্য দিল খুড়ো,

               মিথ্যে সাক্ষ্য দিয়েছে জেলেনী।

    জেলেনীকে দিতে হল জেলে,

               খুড়ো হল সাব্‌রেজিস্ট্রার।

 

গল্পখানা পড়ে

        বিস্তর বাহবা দিয়েছিলে।

           খাতাখানা নিজে নিয়ে

               শম্ভু সাণ্ডেলের ঘরে

    বলে এলে-- কালচক্রে অবিলম্বে বের হওয়া চাই।

               বের হল মাসে মাসে--

        শুক্‌নো কাশে আগুনের মতো

    ছড়িয়ে পড়ল খ্যাতি নিমেষে নিমেষে।

           বাঁশরি'তে লিখে দিল--

    কোথা লাগে আশুবাবু এ নবীন লেখকের কাছে।

           শুনে হেসেছিলে তুমি।

    পাঞ্চজন্যে লিখেছিল রতিকান্ত ঘোষ--

        এত দিনে বাঙলা ভাষায়

           সত্য লেখা পাওয়া গেল

                   ইত্যাদি ইত্যাদি।

এবার হাস নি তুমি।

        তার পর থেকে

           তোমার আমার মাঝখানে

               খ্যাতির কাঁটার বেড়া ক্রমে ঘন হল।

 

        এখন আমার কথা শোনো।

           আমার এ খ্যাতি

        আধুনিক মত্ততার ইঞ্চিদুই পলিমাটি-'পরে

               হঠাৎ-গজিয়ে-ওঠা।

           স্টুপিড জানে না--

        মূল এর বেশি দূর নয়;

           ফল এর কোনোখানে নেই,

               কেবলই পাতার ঘটা।

তোমার যে পঞ্চু সে তো বাঙলার ডন্‌কুইক্সোট,

               তার যা মৌতাত

        সে যে জন্মখ্যাপাদের মগজে মগজে

               দেশে দেশে দেখা দেয় চিরকাল।

        আমার এ কুঞ্জলাল তুবড়ির মতো

                   জ্বলে আর নেবে--

               বোকাদের চোখে লাগে ধাঁধা।

        আমি জানি তুমি কতখানি বড়ো।

    এ ফাঁকা খ্যাতির চোরা মেকি পয়সায়

                   বিকাব কি বন্ধুত্ব তোমার।

        কাগজের মোড়কটা খুলে দেখো,

                   আমার লেখার দগ্ধশেষ।

           আজ বাদে কাল হ'ত ধুলো,

                   আজ হোক খ্যাতি ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/khyati-6,,,
বাঁশি ,"কিনু গোয়ালার গলি।

                   দোতলা বাড়ির

               লোহার-গরাদে-দেওয়া একতলা ঘর

                       পথের ধারেই।

        লোনা-ধরা দেওয়ালেতে মাঝে মাঝে ধসে গেছে বালি,

               মাঝে মাঝে স্যাঁতা-পড়া দাগ।

 

মার্কিন থানের মার্কা একখানা ছবি

           সিদ্ধিদাতা গণেশের

                   দরজার 'পরে আঁটা।

           আমি ছাড়া ঘরে থাকে আরেকটা জীব

                   এক ভাড়াতেই,

                       সেটা টিকটিকি।

                   তফাত আমার সঙ্গে এই শুধু,

                       নেই তার অন্নের অভাব।

বেতন পঁচিশ টাকা,

    সদাগরি আপিসের কনিষ্ঠ কেরানি।

        খেতে পাই দত্তদের বাড়ি

               ছেলেকে পড়িয়ে।

        শেয়ালদা ইস্টিশনে যাই,

           সন্ধেটা কাটিয়ে আসি,

        আলো জ্বালাবার দায় বাঁচে।

এঞ্জিনের ধস্‌ ধস্‌,

        বাঁশির আওয়াজ,

           যাত্রীর ব্যস্ততা,

               কুলি-হাঁকাহাঁকি।

                   সাড়ে দশ বেজে যায়,

           তার পরে ঘরে এসে নিরালা নিঃঝুম অন্ধকার।

 

ধলেশ্বরীনদীতীরে পিসিদের গ্রাম।

        তাঁর দেওরের মেয়ে,

অভাগার সাথে তার বিবাহের ছিল ঠিকঠাক।

           লগ্ন শুভ, নিশ্চিত প্রমাণ পাওয়া গেল--

        সেই লগ্নে এসেছি পালিয়ে।

    মেয়েটা তো রক্ষে পেলে,

           আমি তথৈবচ।

ঘরেতে এল না সে তো, মনে তার নিত্য আসাযাওয়া--

           পরনে ঢাকাই শাড়ি, কপালে সিঁদুর।

 

        বর্ষা ঘন ঘোর।

    ট্রামের খরচা বাড়ে,

মাঝে মাঝে মাইনেও কাটা যায়।

           গলিটার কোণে কোণে

        জমে ওঠে পচে ওঠে

               আমের খোসা ও আঁঠি, কাঁঠালের ভূতি,

                          মাছের কান্‌কা,

মরা বেড়ালের ছানা,

        ছাইপাঁশ আরো কত কী যে!

    ছাতার অবস্থাখানা জরিমানা-দেওয়া

               মাইনের মতো,

                   বহু ছিদ্র তার।

           আপিসের সাজ

    গোপীকান্ত গোঁসাইয়ের মনটা যেমন,

               সর্বদাই রসসিক্ত থাকে।

                   বাদলের কালো ছায়া

               স্যাঁৎসেঁতে ঘরটাতে ঢুকে

                   কলে-পড়া জন্তুর মতন

                       মূর্ছায় অসাড়।

    দিন রাত মনে হয়, কোন্‌ আধমরা

জগতের সঙ্গে যেন আষ্টেপৃষ্ঠে বাঁধা পড়ে আছি।

 

    গলির মোড়েই থাকে কান্তবাবু,

        যত্নে-পাট-করা লম্বা চুল,

           বড়ো বড়ো চোখ,

               শৌখিন মেজাজ।

           কর্নেট বাজানো তার শখ।

    মাঝে মাঝে সুর জেগে ওঠে

           এ গলির বীভৎস বাতাসে--

    কখনো গভীর রাতে,

        ভোরবেলা আধো অন্ধকারে,

    কখনো বৈকালে

        ঝিকিমিকি আলোয় ছায়ায়।

    হঠাৎ সন্ধ্যায়

সিন্ধু-বারোয়াঁয় লাগে তান,

        সমস্ত আকাশে বাজে

           অনাদি কালের বিরহবেদনা।

               তখনি মুহূর্তে ধরা পড়ে

                   এ গলিটা ঘোর মিছে,

            দুর্বিষহ, মাতালের প্রলাপের মতো।

                   হঠাৎ খবর পাই মনে

           আকবর বাদশার সঙ্গে

               হরিপদ কেরানির কোনো ভেদ নেই।

                   বাঁশির করুণ ডাক বেয়ে

           ছেঁড়াছাতা রাজছত্র মিলে চলে গেছে

                          এক বৈকুণ্ঠের দিকে।

    এ গান যেখানে সত্য

অনন্ত গোধূলিলগ্নে

        সেইখানে

           বহি চলে ধলেশ্বরী;

        তীরে তমালের ঘন ছায়া;

               আঙিনাতে

        যে আছে অপেক্ষা ক'রে, তার

           পরনে ঢাকাই শাড়ি, কপালে সিঁদুর।

 

 

 

 

 

 

 


     




",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/bashi-1985,,,
উন্নতি ,"উপরে যাবার সিঁড়ি,

         তারি নীচে দক্ষিণের বারান্দায়

             নীলমণি মাস্টারের কাছে

                 সকালে পড়তে হত ইংলিশ রীডার।

  ভাঙা পাঁচিলের কাছে ছিল মস্ত তেঁতুলের গাছ।

                 ফল পাকবার বেলা।

ডালে ডালে ঝপাঝপ বাঁদরের হ'ত লাফালাফি।

      ইংরেজি বানান ছেড়ে দুই চক্ষু ছুটে যেত

             লেজ-দোলা বাঁদরের দিকে।

      সেই উপলক্ষে--

আমার বুদ্ধির সঙ্গে রাঙামুখো বাঁদরের

         নির্ভেদ নির্ণয় করে

             মাস্টার দিতেন কানমলা।

 

ছুটি হলে পরে

      শুরু হত আমার মাস্টারি

             উদ্ভিদ্‌-মহলে।

      ফলসা চালতা ছিল, ছিল সার-বাঁধা

             সুপুরির গাছ।

অনাহূত জন্মেছিল কী করে কুলের এক চারা

      বাড়ির গা ঘেঁষে;

  সেটাই আমার ছাত্র ছিল।

      ছড়ি দিয়ে মারতেম তাকে।

  বলতেম, ""দেখ্‌ দেখি বোকা,

      উঁচু ফলসার গাছে ফল ধরে গেল--

কোথাকার বেঁটে কুল উন্নতির উৎসাহই নেই।'

      শুনেছি বাবার মুখে যত উপদেশ

তার মধ্যে বার বার ""উন্নতি' কথাটা শোনা যেত।

         ভাঙা বোতলের ঝুড়ি বেচে

      শেষকালে কে হয়েছে লক্ষপতি ধনী

             সেই গল্প শুনে শুনে

উন্নতি যে কাকে বলে দেখেছি সুস্পষ্ট তার ছবি।

         বড়ো হওয়া চাই--

অর্থাৎ, নিতান্ত পক্ষে হতে হবে বাজিদপুরের

      ভজু মল্লিকের জুড়ি।

  ফলসার ফলে ভরা গাছ

বাগান-মহলে সেই ভজু মহাজন।

      চারাটাকে রোজ বোঝাতেম,

  ওরই মতো বড়ো হতে হবে।

কাঠি দিয়ে মাপি তাকে এবেলা ওবেলা--

      আমারি কেবল রাগ বাড়ে,

         আর কিছু বাড়ে না তো।

সেই কাঠি দিয়ে তাকে মারি শেষে সপাসপ্‌ জোরে--

      একটু ফলে নি তাতে ফল।

             কান-মলা যত দিই

         পাতাগুলো ম'লে ম'লে,

                 ততই উন্নতি তার কমে।

 

এ দিকে ছিলেন বাবা ইন্‌কম্‌-ট্যাক্সো-কালেক্টার,

         বদলি হলেন

             বর্ধমান ডিভিজনে।

      উচ্চ ইংরেজির স্কুলে পড়া শুরু করে

                 উচ্চতার পূর্ণ পরিণতি

                     কোলকাতা গিয়ে।

             বাবার মৃত্যুর পরে সেক্রেটারিয়েটে

                 উন্নতির ভিত্তি ফাঁদা গেল।

         বহুকষ্টে বহু ঋণ করে

                 বোনের দিয়েছি বিয়ে।

         নিজের বিবাহ প্রায় টার্মিনসে এল

                 আগামী ফাল্গুন মাসে নবমী তিথিতে।

      নববসন্তের হাওয়া ভিতরে বাইরে

             বইতে আরম্ভ হল যেই

                 এমন সময়ে, রিডাক্‌শান্‌।

             পোকা-খাওয়া কাঁচা ফল

                 বাইরেতে দিব্যি টুপ্‌টুপে,

                     ঝুপ্‌ করে খসে পড়ে

                         বাতাসের এক দমকায়,

                            আমার সে দশা।

      বসন্তের আয়োজনে যে একটু ত্রুটি হল

             সে কেবল আমারি কপালে।

      আপিসের লক্ষ্মী ফিরালেন মুখ,

         ঘরের লক্ষ্মীও

             স্বর্ণকমলের খোঁজে অন্যত্র হলেন নিরুদ্দেশ।

      সার্টিফিকেটের তাড়া হাতে,

         শুক্‌নো মুখ,

             চোখ গেছে বসে,

                 তুবড়ে গিয়েছে পেট,

                     জুতোটার তলা ছেঁড়া,

                         দেহের বর্ণের সঙ্গে চাদরের

                            ঘুচে গেছে বর্ণভেদ--

      ঘুরে মরি বড়োলোকদের দ্বারে।

                 এমন সময় চিঠি এল

                     ভজু মহাজন

                 দেনায় দিয়েছে ক্রোক ভিটেবাড়িখানা।

 

    বাড়ি গিয়ে উপরের ঘরে

জানলা খুলতে সেটা ডালে ঠেকে গেল।

        রাগ হল মনে--

ঠেলাঠেলি করে দেখি,

           আরে আরে ছাত্র যে আমার!

        শেষকালে বড়োই তো হল,

               উন্নতির প্রত্যক্ষ প্রমাণ দিলে

        ভজু মল্লিকেরই মতো আমার দুয়ারে দিয়ে হানা।

 

 

 

 

 

 

 


     




",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/unnoti-836,,,
ভীরু,"ম্যাট্রিকুলেশনে পড়ে

               ব্যঙ্গসুচতুর

           বটেকৃষ্ট, ভীরু ছেলেদের বিভীষিকা।

               একদিন কী কারণে

সুনীতকে দিয়েছিল উপাধি ""পরমহংস' ব'লে।

        ক্রমে সেটা হল ""পাতিহাঁস'।

               শেষকালে হল ""হাঁসখালি'--

        কোনো তার অর্থ নেই, সেই তার খোঁচা।

 

আঘাতকে ডেকে আনে

    যে নিরীহ আঘাতকে করে ভয়।

        নিষ্ঠুরের দল বাড়ে,

           ছোঁয়াচ লাগায় অট্টহাসে।

        ব্যঙ্গরসিকের যত অংশ-অবতার

           নিষ্কাম বিদ্রূপসূচি বিঁধে

        অহৈতুক বিদ্বেষেতে সুনীতকে করে জরজর।

 

        একদিন মুক্তি পেল সে বেচারা,

           বেরোল ইস্কুল থেকে।

        তার পরে গেল বহুদিন--

    তবু যেন নাড়ীতে জড়িয়ে ছিল

           সেদিনের সশঙ্ক সংকোচ।

    জীবনে অন্যায় যত, হাস্যবক্র যত নির্দয়তা,

           তারি কেন্দ্রস্থলে

    বটেকৃষ্ট রেখে গেছে কালো স্থূল বিগ্রহ আপন।

 

সে কথা জানত বটু,

    সুনীতের এই অন্ধ ভয়টাকে

        মাঝে মাঝে নাড়া দিয়ে পেত সুখ

           হিংস্র ক্ষমতার অহংকারে;

        ডেকে যেত সেই পুরাতন নামে,

           হেসে যেত খলখল হাসি।

 

বি. এল. পরীক্ষা দিয়ে

        সুনীত ধরেছে ওকালতি,

           ওকালতি ধরল না তাকে।

        কাজের অভাব ছিল, সময়ের অভাব ছিল না--

           গান গেয়ে সেতার বাজিয়ে

               ছুটি ভরে যেত।

           নিয়ামৎ ওস্তাদের কাছে

               হ'ত তার সুরের সাধনা।

 

ছোটো বোন সুধা,

        ডায়োসিসনের বি. এ.

গণিতে সে এম. এ. দিবে এই তার পণ।

               দেহ তার ছিপ্‌ছিপে,

                   চলা তার চটুল চকিত,

                       চশমার নীচে

               চোখে তার ঝলমল কৌতুকের ছটা--

                       দেহমন

           কূলে কূলে ভরা তার হাসিতে খুশিতে।

তারি এক ভক্ত সখী নাম উমারানী--

           শান্ত কণ্ঠস্বর,

        চোখে স্নিগ্ধ কালো ছায়া,

দুটি দুটি সরু চুড়ি সুকুমার দুটি তার হাতে।

           পাঠ্য ছিল ফিলজফি,

        সে কথা জানাতে তার বিষম সংকোচ।

 

    দাদার গোপন কথাখানা

        সুধার ছিল না অগোচর।

           চেপে রেখেছিল হাসি,

        পাছে হাসি তীব্র হয়ে বাজে তার মনে।

                   রবিবার

           চা খেতে বন্ধুকে ডেকেছিল।

               সেদিন বিষম বৃষ্টি,

                   রাস্তা গলি ভেসে যায় জলে,

           একা জানালার পাশে সুনীত সেতারে

    আলাপ করেছে শুরু সুরট-মল্লার।

               মন জানে

        উমা আছে পাশের ঘরেই।

               সেই-যে নিবিড় জানাটুকু

বুকের স্পন্দনে মিলে সেতারের তারে তারে কাঁপে।

 

হঠাৎ দাদার ঘরে ঢুকে

সেতারটা কেড়ে নিয়ে বলে সুধা,

    ""উমার বিশেষ অনুরোধ

        গান শোনাতেই হবে,

           নইলে সে ছাড়ে না কিছুতে।'

    লজ্জায় সখীর মুখ রাঙা,

           এ মিথ্যা কথার

        কী করে যে প্রতিবাদ করা যায়

               ভেবে সে পেল না।

 

সন্ধ্যার আগেই

    অন্ধকার ঘনিয়ে এসেছে;

        থেকে থেকে বাদল বাতাসে

           দরজাটা ব্যস্ত হয়ে ওঠে,

    বৃষ্টির ঝাপ্‌টা লাগে কাঁচের সাশিতে;

        বারান্দার টব থেকে মৃদুগন্ধ দেয় জুঁইফুল;

           হাঁটুজল জমেছে রাস্তায়,

               তারি 'পর দিয়ে

        মাঝে মাঝে ছলো ছলো শব্দে চলে গাড়ি।

    দীপালোকহীন ঘরে

সেতারের ঝংকারের সাথে

        সুনীত ধরেছে গান

           নটমল্লারের সুরে--

          আওয়ে পিয়রওয়া,

               রিমিঝিমি বরখন লাগে!

           সুরের সুরেন্দ্রলোকে মন গেছে চলে,

    নিখিলের সব ভাষা মিলে গেছে অখণ্ড সংগীতে।

               অন্তহীন কালসরোবরে

                   মাধুরীর শতদল--

        তার 'পরে যে রয়েছে একা বসে

           চেনা যেন তবু সে অচেনা।

 

    সন্ধ্যা হল

        বৃষ্টি থেমে গেছে;

           জ্বলেছে পথের বাতি।

    পাশের বাড়িতে

           কোন্‌ ছেলে দুলে দুলে

    চেঁচিয়ে ধরেছে তার পরীক্ষার পড়া।

 

           এমন সময় সিঁড়ি থেকে

        অট্টহাস্যে এল হাঁক,

""কোথা ওরে, কোথা গেল হাঁসখালি!'

মাংসলপৃথুলদেহ বটেকৃষ্ট স্ফীতরক্তচোখ

    ঘরে এসে দেখে

সুনীত দাঁড়িয়ে দ্বারে নিঃসংকোচ স্তব্ধ ঘৃণা নিয়ে

    স্থূল বিদ্রূপের ঊর্ধ্বে

           ইন্দ্রের উদ্যত বজ্র যেন।

জোর করে হেসে উঠে

    কী কথা বলতে গেল বটু,

        সুনীত হাঁকল ""চুপ'--

অকস্মাৎ বিদলিত ভেকের ডাকের মতো

           হাসি গেল থেমে।

 

 


",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/bhiru-1421,,,
তীর্থযাত্রী ,"কন্‌কনে ঠাণ্ডায় আমাদের যাত্রা--

    ভ্রমণটা বিষম দীর্ঘ, সময়টা সব চেয়ে খারাপ,

        রাস্তা ঘোরালো, ধারালো বাতাসের চোট,

           একেবারে দুর্জয় শীত।

ঘাড়ে ক্ষত, পায়ে ব্যথা, মেজাজ-চড়া উটগুলো

           শুয়ে শুয়ে পড়ে গলা বরফে।

        মাঝে মাঝে মন যায় বিগড়ে

যখন মনে পড়ে পাহাড়তলিতে বসন্তমঞ্জিল, তার চাতাল,

    আর শর্বতের পেয়ালা হাতে রেশমি সাজে যুবতীর দল।

এ দিকে উটওয়ালারা গাল পাড়ে, গন্‌গন্‌ করে রাগে,

        ছুটে পালায় মদ আর মেয়ের খোঁজে।

    মশাল যায় নিভে, মাথা রাখবার জায়গা জোটে না।

        নগরে যাই, সেখানে বৈরিতা; নগরীতে সন্দেহ।

           গ্রামগুলো নোংরা, তারা চড়া দাম হাঁকে।

কঠিন মুশকিল।

           শেষে ঠাওরালেম চলব সারারাত,

               মাঝে মাঝে নেব ঝিমিয়ে

           আর কানে কানে কেউ বা গান গাবে--

                   এ সমস্তই পাগলামি।

 

                   ভোরের দিকে এলেম, যেখানে মিঠে শীত সেই পাহাড়ের খদে;

সেখানে বরফ-সীমার নীচেটা ভিজে-ভিজে, ঘন গাছ-গাছালির গন্ধ।

নদী চলেছে ছুটে, জলযন্ত্রের চাকা আঁধারকে মারছে চাপড়।

দিগন্তের গায়ে তিনটে গাছ দাঁড়িয়ে,

বুড়ো সাদা ঘোড়াটা মাঠ বেয়ে দৌড় দিয়েছে।

পৌঁছলেম শরাবখানায়, তার কপাটের মাথায় আঙুরলতা।

দুজন মানুষ খোলা দরোজার কাছে পাশা খেলছে টাকার লোভে,

        পা দিয়ে ঠেলছে শূন্য মদের কুপো।

           কোনো খবরই মিলল না সেখানে,

               চললেম আরো আগে।

                   যেতে যেতে সন্ধে হল;

        সময় পেরিয়ে যায় যায়, তখন খুঁজে পেলেম জায়গাটা--

           বলা যেতে পারে ব্যাপারটা তৃপ্তিজনক।

 

    মনে পড়ে এ-সব ঘটেছে অনেক কাল আগে,

           আবার ঘটে যেন এই ইচ্ছে, কিন্তু লিখে রাখো--

এই লিখে রাখো-- এত দূরে যে আমাদের টেনে নিয়েছিল

        সে কি জন্মের সন্ধানে না মৃত্যুর।

           জন্ম একটা হয়েছিল বটে--

               প্রমাণ পেয়েছি, সন্দেহ নেই।

এর আগে তো জন্মও দেখেছি, মৃত্যুও--

        মনে ভাবতেম তারা এক নয়।

কিন্তু এই-যে জন্ম এ বড়ো কঠোর--

দারুণ এর যাতনা, মৃত্যুর মতো, আমাদের মৃত্যুর মতোই।

এলেম ফিরে আপন আপন দেশে, এই আমাদের রাজত্বগুলোয়

    আর কিন্তু স্বস্তি নেই সেই পুরানো বিধিবিধানে

যার মধ্যে আছে সব অনাত্মীয় আপন দেবদেবী আঁকড়ে ধ'রে।

           আর-একবার মরতে পারলে আমি বাঁচি।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/tirthojatri-663,,,
চিররুপের বাণী ,"প্রাঙ্গণে নামল অকালসন্ধ্যার ছায়া

সূর্যগ্রহণের কালিমার মতো।

উঠল ধ্বনি : খোলো দ্বার!

প্রাণপুরুষ ছিল ঘরের মধ্যে,      

সে কেঁপে উঠল চমক খেয়ে।

দরজা ধরল চেপে,

আগলের উপর আগল লাগল।

কম্পিতকণ্ঠে বললে, কে তুমি।

মেঘমন্দ্র-ধ্বনি এল : আমি মাটি-রাজত্বের দূত,

সময় হয়েছে, এসেছি মাটির দেনা আদায় করতে।

ঝন্‌ঝন্‌ বেজে উঠল দ্বারের শিকল,

থরথর কাঁপল প্রাচীর,

হায়-হায় করে ঘরের হাওয়া।

নিশাচরের ডানার ঝাপট আকাশে আকাশে

নিশীথিনীর হৃৎকম্পনের মতো।

ধক্‌ধক্‌ ধক্‌ধক্‌ আঘাতে

খান্‌খান্‌ হল দ্বারের আগল, কপাট পড়ল ভেঙে।

 

কম্পমান কণ্ঠে প্রাণ বললে, হে মাটি, হে নিষ্ঠুর, কী চাও তুমি?

দূত বললে, আমি চাই দেহ।

দীর্ঘনিশ্বাস ফেললে প্রাণ; বললে :

এতকাল আমার লীলা এই দেহে,

এর অণুতে অণুতে আমার নৃত্য,

নাড়ীতে নাড়ীতে ঝংকার,

মুহূর্তেই কি উৎসব দেবে ভেঙে--

দীর্ণ হয়ে যাবে বাঁশি,

চূর্ণ হয়ে যাবে মৃদঙ্গ,

ডুবে যাবে এর দিনগুলি

অতল রাত্রির অন্ধকারে?

দূত বললে, ঋণে বোঝাই তোমার এই দেহ,

শোধ করবার দিন এল--

মাটির ভাণ্ডারে ফিরবে তোমার দেহের মাটি।

প্রাণ বললে, মাটির ঋণ শোধ করে নিতে চাও, নাও--

কিন্তু তার চেয়ে বেশি চাও কেন?

দূত বিদ্রূপ করে বললে, এই তো তোমার নিঃস্ব দেহ,

কৃশ ক্লান্ত কৃষ্ণচতুর্দশীর চাঁদ--

এর মধ্যে বাহুল্য আছে কোথায়?

প্রাণ বললে, মাটিই তোমার, রূপ তো তোমার নয়।

অট্টহাস্যে হেসে উঠল দূত; বললে,

যদি পার দেহ থেকে রূপ নাও ছাড়িয়ে।

প্রাণ বললে, পারবই, এই পণ আমার।

 

প্রাণের মিতা মন। সে গেল আলোক-উৎসের তীর্থে।

বললে জোড়হাত করে :

হে মহাজ্যোতি, হে চিরপ্রকাশ, হে রূপের কল্পনির্ঝর,

স্থূল মাটির কাছে ঘটিয়ো না তোমার সত্যের অপলাপ--

তোমার সৃষ্টির অপমান।

তোমার রূপকে লুপ্ত করে সে কোন্‌ অধিকারে।

আমাকে কাঁদায় কার অভিশাপে।

মন বসল তপস্যায়।

কেটে গেল হাজার বছর, লক্ষ বছর-- প্রাণের কান্না থামে না।

পথে পথে বাটপাড়ি,

রূপ চুরি যায় নিমেষে নিমেষে।

সমস্ত জীবলোক থেকে প্রার্থনা ওঠে দিনরাত :

হে রূপকার, হে রূপরসিক,

যে দান করেছ নিজহাতে জড় দানব তাকে কেড়ে নিয়ে যায় যে।

ফিরিয়ে আনো তোমার আপন ধন।

 

যুগের পর যুগ গেল, নেমে এল আকাশবাণী :

মাটির জিনিস ফিরে যায় মাটিতে,

ধ্যানের রূপ রয়ে যায় আমার ধ্যানে।

বর দিলেম হারা রূপ ধরা দেবে,

কায়ামুক্ত ছায়া আসবে আলোর বাহু ধরে

তোমার দৃষ্টির উৎসবে।

রূপ এল ফিরে দেহহীন ছবিতে, উঠল শঙ্খধ্বনি।

ছুটে এল চারি দিক থেকে রূপের প্রেমিক।

 

আবার দিন যায়, বৎসর যায়। প্রাণের কান্না থামে না।

আরো কী চাই।

প্রাণ জোড়হাত করে বলে :

মাটির দূত আসে, নির্মম হাতে কণ্ঠযন্ত্রে কুলুপ লাগায়--

বলে ""কণ্ঠনালী আমার'।

শুনে আমি বলি, মাটির বাঁশিখানি তোমার বটে,

কিন্তু বাণী তো তোমার নয়।

উপেক্ষা করে সে হাসে।

শোনো আমার ক্রন্দন, হে বিশ্ববাণী,

জয়ী হবে কি জড়মাটির অহংকার--

সেই অন্ধ সেই মূক তোমার বাণীর উপর কি চাপা দেবে চিরমূকত্ব,

যে বাণী অমৃতের বাহন তার বুকের উপর স্থাপন করবে জড়ের জয়স্তম্ভ?

 

শোনা গেল আকাশ থেকে :

ভয় নেই।

বায়ুসমুদ্রে ঘুরে ঘুরে চলে অশ্রুতবাণীর চক্রলহরী,

কিছুই হারায় না।

আশীর্বাদ এই আমার, সার্থক হবে মনের সাধনা;

জীর্ণকণ্ঠ মিশবে মাটিতে, চিরজীবী কণ্ঠস্বর বহন করবে বাণী।

মাটির দানব মাটির রথে যাকে হরণ করে চলেছিল

মনের রথ সেই নিরুদ্দেশ বাণীকে আনলে ফিরিয়ে কণ্ঠহীন গানে।

জয়ধ্বনি উঠল মর্তলোকে।

দেহমুক্ত রূপের সঙ্গে যুগলমিলন হল দেহমুক্ত বাণীর

প্রাণতরঙ্গিণীর তীরে, দেহনিকেতনের প্রাঙ্গণে।

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/chiroruper-bani-2130,,,
শুচি ,"রামানন্দ পেলেন গুরুর পদ--

    সারাদিন তার কাটে জপে তপে,

        সন্ধ্যাবেলায় ঠাকুরকে ভোজ্য করেন নিবেদন,

           তার পরে ভাঙে তাঁর উপবাস

               যখন অন্তরে পান ঠাকুরের প্রসাদ।

সেদিন মন্দিরে উৎসব--

    রাজা এলেন, রানী এলেন,

        এলেন পণ্ডিতেরা দূর দূর থেকে,

এলেন নানাচিহ্নধারী নানা সম্প্রদায়ের ভক্তদল।

    সন্ধ্যাবেলায় স্নান শেষ করে।

        রামানন্দ নৈবেদ্য দিলেন ঠাকুরের পায়ে--

           প্রসাদ নামল না তাঁর অন্তরে,

               আহার হল না সেদিন।

 

এমনি যখন দুই সন্ধ্যা গেল কেটে,

        হৃদয় রইল শুষ্ক হয়ে,

গুরু বললেন মাটিতে ঠেকিয়ে মাথা,

        ""ঠাকুর, কী অপরাধ করেছি।'

ঠাকুর বললেন, ""আমার বাস কি কেবল বৈকুণ্ঠে।

    সেদিন আমার মন্দিরে যারা প্রবেশ পায় নি

        আমার স্পর্শ যে তাদের সর্বাঙ্গে,

           আমারই পাদোদক নিয়ে

প্রাণপ্রবাহিণী বইছে তাদের শিরায়।

    তাদের অপমান আমাকে বেজেছে;

           আজ তোমার হাতের নৈবেদ্য অশুচি।'

 

""লোকস্থিতি রক্ষা করতে হবে যে প্রভু'

           ব'লে গুরু চেয়ে রইলেন ঠাকুরের মুখের দিকে।

ঠাকুরের চক্ষু দীপ্ত হয়ে উঠল; বললেন,

           ""যে লোকসৃষ্টি স্বয়ং আমার,

    যার প্রাঙ্গণে সকল মানুষের নিমন্ত্রণ,

তার মধ্যে তোমার লোকস্থিতির বেড়া তুলে

    আমার অধিকারে সীমা দিতে চাও

                   এতবড়ো স্পর্ধা!'

রামানন্দ বললেন, ""প্রভাতেই যাব এই সীমা ছেড়ে,

        দেব আমার অহংকার দূর করে তোমার বিশ্বলোকে।'

 

        তখন রাত্রি তিন-প্রহর,

    আকাশের তারাগুলি যেন ধ্যানমগ্ন।

        গুরুর নিদ্রা গেল ভেঙে; শুনতে পেলেন,

           ""সময় হয়েছে, ওঠো, প্রতিজ্ঞা পালন করো।'

রামানন্দ হাতজোড় করে বললেন, ""এখনো রাত্রি গভীর,

    পথ অন্ধকার, পাখিরা নীরব।

        প্রভাতের অপেক্ষায় আছি।'

ঠাকুর বললেন, ""প্রভাত কি রাত্রির অবসানে।

    যখনি চিত্ত জেগেছে, শুনেছ বাণী,

        তখনি এসেছে প্রভাত।

           যাও তোমার ব্রতপালনে।'

 

রামানন্দ বাহির হলেন পথে একাকী,

    মাথার উপরে জাগে ধ্রুবতারা।

পার হয়ে গেলেন নগর, পার হয়ে গেলেন গ্রাম।

    নদীতীরে শ্মশান, চণ্ডাল শবদাহে ব্যাপৃত।

        রামানন্দ দুই হাত বাড়িয়ে তাকে নিলেন বক্ষে।

সে ভীত হয়ে বললে, ""প্রভু, আমি চণ্ডাল, নাভা আমার নাম,

               হেয় আমার বৃত্তি,

        অপরাধী করবেন না আমাকে।'

গুরু বললেন, ""অন্তরে আমি মৃত, অচেতন আমি,

    তাই তোমাকে দেখতে পাই নি এতকাল,

        তাই তোমাকেই আমার প্রয়োজন--

           নইলে হবে না মৃতের সৎকার।'

 

চললেন গুরু আগিয়ে।

        ভোরের পাখি উঠল ডেকে,

    অরুণ-আলোয় শুকতারা গেল মিলিয়ে।

           কবীর বসেছেন তাঁর প্রাঙ্গণে,

        কাপড় বুনছেন আর গান গাইছেন গুন্‌ গুন্‌ স্বরে।

রামানন্দ বসলেন পাশে,

        কণ্ঠ তাঁর ধরলেন জড়িয়ে।

কবীর ব্যস্ত হয়ে বললেন,

    ""প্রভু, জাতিতে আমি মুসলমান,

        আমি জোলা, নীচ আমার বৃত্তি।'

রামানন্দ বললেন, ""এতদিন তোমার সঙ্গ পাই নি বন্ধু,

    তাই অন্তরে আমি নগ্ন,

        চিত্ত আমার ধুলায় মলিন,

আজ আমি পরব শুচিবস্ত্র তোমার হাতে--

        আমার লজ্জা যাবে দূর হয়ে।'

 

        শিষ্যেরা খুঁজতে খুঁজতে এল সেখানে,

    ধিক্‌কার দিয়ে বললে, ""এ কী করলেন প্রভু!'

রামানন্দ বললেন, ""আমার ঠাকুরকে এতদিন যেখানে হারিয়েছিলুম

    আজ তাঁকে সেখানে পেয়েছি খুঁজে।'

           সূর্য উঠল আকাশে

               আলো এসে পড়ল গুরুর আনন্দিত মুখে।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/shuchi-123,,,
রঙ্গরেজিনী,"শঙ্করলাল দিগ্‌বিজয়ী পণ্ডিত।

           শাণিত তাঁর বুদ্ধি

                   শ্যেনপাখির চঞ্চুর মতো,

    বিপক্ষের যুক্তির উপর পড়ে বিদ্যুদ্‌বেগে--

                   তার পক্ষ দেয় ছিন্ন করে,

                       ফেলে তাকে ধুলোয়।

রাজবাড়িতে নৈয়ায়িক এসেছে দ্রাবিড় থেকে।

    বিচারে যার জয় হবে সে পাবে রাজার জয়পত্রী।

        আহ্বান স্বীকার করেছেন শঙ্কর,

এমন সময় চোখে পড়ল পাগড়ি তাঁর মলিন।

           গেলেন রঙরেজির ঘরে।

 

কুসুমফুলের খেত, মেহেদিবেড়ায় ঘেরা।

        প্রান্তে থাকে জসীম রঙরেজি।

মেয়ে তার আমিনা, বয়স তার সতেরো।

        সে গান গায় আর রঙ বাঁটে,

               রঙের সঙ্গে রঙ মেলায়।

বেণীতে তার লাল সুতোর ঝালর,

        চোলি তার বাদামি রঙের,

           শাড়ি তার আশমানি।

বাপ কাপড় রাঙায়,

        রঙের বাটি জুগিয়ে দেয় আমিনা।

 

শঙ্কর বললেন, জসীম,

        পাগড়ি রাঙিয়ে দাও জাফরানি রঙে,

               রাজসভায় ডাক পড়েছে।

কুল্‌ কুল্‌ করে জল আসে নালা বেয়ে কুসুমফুলের খেতে;

আমিনা পাগড়ি ধুতে গেল নালার ধারে তুঁত গাছের ছায়ায় বসে।

ফাগুনের রৌদ্র ঝলক দেয় জলে,

        ঘুঘু ডাকে দূরের আমবাগানে।

    ধোওয়ার কাজ হল, প্রহর গেল কেটে।

পাগড়ি যখন বিছিয়ে দিল ঘাসের 'পরে

    রঙরেজিনী দেখল তারি কোণে

        লেখা আছে একটি শ্লোকের একটি চরণ--

           ""তোমার শ্রীপদ মোর ললাটে বিরাজে'।

        বসে বসে ভাবল অনেক ক্ষণ,

    ঘুঘু ডাকতে লাগল আমের ডালে।

রঙিন সুতো ঘরের থেকে এনে

    আরেক চরণ লিখে দিল--

        ""পরশ পাই নে তাই হৃদয়ের মাঝে'।

 

        দুদিন গেল কেটে।

    শঙ্কর এল রঙরেজির ঘরে।

শুধালো, পাগড়িতে কার হাতের লেখা?

           জসীমের ভয় লাগল মনে।

        সেলাম করে বললে, ""পণ্ডিতজি,

               অবুঝ আমার মেয়ে,

                   মাপ করো ছেলেমানুষি।

           চলে যাও রাজসভায়--

সেখানে এ লেখা কেউ দেখবে না, কেউ বুঝবে না।'

    শঙ্কর আমিনার দিকে চেয়ে বললে,

           ""রঙরেজিনী,

অহংকারের-পাকে-ঘেরা ললাট থেকে নামিয়ে এনেছ

    শ্রীচরণের স্পর্শখানি হৃদয়তলে

        তোমার হাতের রাঙা রেখার পথে।

           রাজবাড়ির পথ আমার হারিয়ে গেল,

                   আর পাব না খুঁজে।'

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/rongrejini-2414,,,
মুক্তি ,"বাজিরাও পেশোয়ার অভিষেক হবে

                       কাল সকালে।

     কীর্তনী এসেছে  গ্রামের থেকে,

           মন্দিরে ছিল না তার স্থান।

    সে বসেছে অঙ্গনের এক কোণে

           পিপুল গাছের তলায়।

একতারা বাজায় আর কেবল সে ফিরে ফিরে বলে,

    ""ঠাকুর, তোমায় কে বসালো

           কঠিন সোনার সিংহাসনে।'

    রাত তখন দুই প্রহর,

           শুক্লপক্ষের চাঁদ গেছে অস্তে।

        দূরে রাজবাড়ির তোরণে

           বাজছে শাঁখ শিঙে জগঝম্প,

               জ্বলছে প্রদীপের মালা।

 

কীর্তনী গাইছে,

        ""তমালকুঞ্জে বনের পথে

           শ্যামল ঘাসের কান্না এলেম শুনে,

    ধুলোয় তারা ছিল যে কান পেতে,

           পায়ের চিহ্ন বুকে পড়বে আঁকা

                       এই ছিল প্রত্যাশা।'

 

    আরতি হয়ে গেছে সারা--

           মন্দিরের দ্বার তখন বন্ধ,

        ভিড়ের লোক গেছে রাজবাড়িতে।

               কীর্তনী আপন মনে গাইছে--

           ""প্রাণের ঠাকুর,

এরা কি পাথর গেঁথে তোমায় রাখবে বেঁধে।

        তুমি যে স্বর্গ ছেড়ে নামলে ধুলোয়

           তোমার পরশ আমার পরশ

               মিলবে ব'লে।'

 

        সেই পিপুল-তলার অন্ধকারে

একা একা গাইছিল কীর্তনী,

        আর শুনছিল আরেকজনা গোপনে--

           বাজিরাও পেশোয়া।

শুনুছিল সে--

""তুমি আমায় ডাক দিয়েছ আগল-দেওয়া ঘরের থেকে,

    আমায় নিয়ে পথের পথিক হবে।

        ঘুচবে তোমার নির্বাসনের ব্যথা,

           ছাড়া পাবে হৃদয়-মাঝে।

    থাক্‌ গে ওরা পাথরখানা নিয়ে

           পাথরের বন্দীশালায়

        অহংকারের-কাঁটার-বেড়া-ঘেরা।'

 

রাত্রি প্রভাত হল।

শুকতারা অরুণ-আলোয় উদাসী।

    তোরণদ্বারে বাজল বাঁশি বিভাসে ললিতে।

           অভিষেকের স্নান হবে,

    পুরোহিত এল তীর্থবারি নিয়ে।

 

    রাজবাড়ির ঠাকুরঘর শূন্য।

        জ্বলছে দীপশিখা,

    পূজার উপচার পড়ে আছে--

        বাজিরাও পেশোয়া গেছে চলে

           পথের পথিক হয়ে।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/mukti-2404,,,
প্রেমের সোনা ,"রবিদাস চামার ঝাঁট দেয় ধুলো।

    সজন রাজপথ বিজন তার কাছে,

        পথিকেরা চলে তার স্পর্শ বাঁচিয়ে।

গুরু রামানন্দ প্রাতঃস্নান সেরে

           চলেছেন দেবালয়ের পথে,

দূর থেকে রবিদাস প্রণাম করল তাঁকে,

        ধুলায় ঠেকালো মাথা।

    রামানন্দ শুধালেন, ""বন্ধু, কে তুমি।'

উত্তর পেলেন, ""আমি শুক্‌নো ধুলো--

    প্রভু, তুমি আকাশের মেঘ,

           ঝরে যদি তোমার প্রেমের ধারা

        গান গেয়ে উঠবে বোবা ধুলো

               রঙ-বেরঙের ফুলে।'

    রামানন্দ নিলেন তাকে বুকে,

               দিলেন তাকে প্রেম।

      রবিদাসের প্রাণের কুঞ্জবনে

               লাগল যেন গীতবসন্তের হাওয়া।

 

চিতোরের রাণী, ঝালি তাঁর নাম।

        গান পৌঁছল কানে,

    তাঁর মন করে দিল উদাস!

        ঘরের কাজে মাঝে মাঝে

           দু চোখ দিয়ে জল পড়ে ঝ'রে।

        মান গেল তাঁর কোথায় ভেসে।

           রবিদাস চামারের কাছে

        হরিপ্রেমের দীক্ষা নিলেন রাজরানী।

           স্মৃতিশিরোমণি

               রাজকুলের বৃদ্ধ পুরোহিত

বললে, ""ধিক্‌ মহারানী, ধিক্‌।

                   জাতিতে অন্ত্যজ রবিদাস,

               ফেরে পথে পথে, ঝাঁট দেয় ধুলো,

                   তাকে তুমি প্রণাম করলে গুরু ব'লে--

                       ব্রাহ্মণের হেঁট হল মাথা

                           এ রাজ্যে তোমার।'

 

রানী বললেন, ""ঠাকুর, শোনো তবে,

        আচারের হাজার গ্রন্থি

    দিনরাত্রি বাঁধ কেবল শক্ত করে--

           প্রেমের সোনা কখন পড়ল খসে

               জানতে পার নি তা।

        আমার ধুলোমাখা গুরু

               ধুলোর থেকে কুড়িয়ে পেয়েছে।

    অর্থহারা বাঁধনগুলোর গর্বে, ঠাকুর,

               থাকো তুমি কঠিন হয়ে।

    আমি সোনার কাঙালিনী

               ধুলোর সে দান নিলেম মাথায় করে।'

 

 
",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/premer-sona-1825,,,
স্নানসমাপন,"গুরু রামানন্দ স্তব্ধ দাঁড়িয়ে

        গঙ্গার জলে পূর্বমুখে।

তখন জলে লেগেছে সোনার কাঠির ছোঁওয়া,

    ভোরের হাওয়ায় স্রোত উঠছে ছল্‌ছল্‌ করে।

        রামানন্দ তাকিয়ে আছেন

জবাকুসুমসঙ্কাশ সূর্যোদয়ের দিকে।

        মনে মনে বলছেন,

""হে দেব, তোমার যে কল্যাণতম রূপ

        সে তো আমার অন্তরে প্রকাশ পেল না।

               ঘোচাও তোমার আবরণ।'

 

সূর্য উঠল শালবনের মাথার উপর।

        জেলেরা নৌকায় পাল দিলে তুলে,

    বকের পাঁতি উড়ে চলেছে সোনার আকাশ বেয়ে

               ও পারে জলার দিকে।

     এখনো স্নান হল না সারা।

        শিষ্য শুধালো, ""বিলম্ব কেন প্রভু,

                   পূজার সময় যায় বয়ে।'

        রামানন্দ উত্তর করলেন,

           ""শুচি হয় নি তনু,

        গঙ্গা রইলেন আমার হৃদয় থেকে দূরে।'

           শিষ্য বসে ভাবে, এ কেমন কথা।

 

    সর্ষেখেতে রৌদ্র ছড়িয়ে গেল।

        মালিনী খুলেছে ফুলের পসরা পথের ধারে,

গোয়ালিনী যায় দুধের কলস মাথায় নিয়ে।

    গুরুর কী হল মনে,

           উঠলেন জল ছেড়ে।

        চললেন বনঝাউ ভেঙে

    গাঙশালিকের কোলাহলের মধ্য দিয়ে।

           শিষ্য শুধালো, ""কোথায় যাও প্রভু,

               ও দিকে তো নেই ভদ্রপাড়া।'

    গুরু বললেন, ""চলেছি স্নানসমাপনের পথে।'

বালুচরের প্রান্তে গ্রাম।

        গলির মধ্যে প্রবেশ করলেন গুরু।

    সেখানে তেঁতুল গাছের ঘন ছায়া,

শাখায় শাখায় বানরদলের লাফালাফি।

        গলি পৌঁছয় ভাজন মুচির ঘরে।

পশুর চামড়ার গন্ধ আসছে দূর থেকে।

        আকাশে চিল উড়ছে পাক দিয়ে,

রোগা কুকুর হাড় চিবোচ্ছে পথের পাশে।

        শিষ্য বললে, ""রাম! রাম!'

           ভ্রূকুটি করে দাঁড়িয়ে রইল গ্রামের বাইরে।

 

ভাজন লুটিয়ে পড়ে গুরুকে প্রণাম করলে

                          সাবধানে।

    গুরু তাকে বুকে নিলেন তুলে।

           ভাজন ব্যস্ত হয়ে উঠল,

        ""কী করলেন প্রভু,

অধমের ঘরে মলিনের গ্লানি লাগল পুণ্যদেহে।'

        রামানন্দ বললেন,

""স্নানে গেলেম তোমার পাড়া দূরে রেখে,

    তাই যিনি সবাইকে দেন ধৌত করে

        তাঁর সঙ্গে মনের মিল হল না।

এতক্ষণে তোমার দেহে আমার দেহে

        বইল সেই বিশ্বপাবনধারা।

ভগবান সূর্যকে আজ প্রণাম করতে গিয়ে প্রণাম বেধে গেল।

বললেম, হে দেব, তোমার মধ্যে যে জ্যোতি আমার মধ্যেও তিনি,

        তবু আজ দেখা হল না কেন।

           এতক্ষণে মিলল তাঁর দর্শন

               তোমার ললাটে আর আমার ললাটে--

                   মন্দিরে আর হবে না যেতে।'",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/snansomapon-1205,,,
প্রথম পূজা ,"ত্রিলোকেশ্বরের মন্দির।

লোকে বলে স্বয়ং বিশ্বকর্মা তার ভিত-পত্তন করেছিলেন

                     কোন্‌ মান্ধাতার আমলে,

    স্বয়ং হনুমান এনেছিলেন তার পাথর বহন করে।

ইতিহাসের পণ্ডিত বলেন, এ মন্দির কিরাত জাতের গড়া,

                   এ দেবতা কিরাতের।

           একদা যখন ক্ষত্রিয় রাজা জয় করলেন দেশ

দেউলের আঙিনা পূজারিদের রক্তে গেল ভেসে,

    দেবতা রক্ষা পেলেন নতুন নামে নতুন পূজাবিধির আড়ালে--

হাজার বৎসরের প্রাচীন ভক্তিধারার স্রোত গেল ফিরে।

    কিরাত আজ অস্পৃশ্য, এ মন্দিরে তার প্রবেশপথ লুপ্ত।

 

    কিরাত থাকে সমাজের বাইরে,

           নদীর পূর্বপারে তার পাড়া।

        সে ভক্ত, আজ তার মন্দির নেই, তার গান আছে।

               নিপুণ তার হাত, অভ্রান্ত তার দৃষ্টি।

           সে জানে কী করে পাথরের উপর পাথর বাঁধে,

        কী করে পিতলের উপর রুপোর ফুল তোলা যায়--

    কৃষ্ণশিলায় মূর্তি গড়বার ছন্দটা কী।

রাজশাসন তার নয়, অস্ত্র তার নিয়েছে কেড়ে,

        বেশে বাসে ব্যবহারে সম্মানের চিহ্ন হতে সে বর্জিত,

               বঞ্চিত সে পুঁথির বিদ্যায়।

        ত্রিলোকেশ্বর মন্দিরের স্বর্ণচূড়া পশ্চিম দিগন্তে যায় দেখা,

               চিনতে পারে নিজেদেরই মনের আকল্প,

                       বহু দূরের থেকে প্রণাম করে।

 

               কার্তিক পূর্ণিমা, পূজার উৎসব।

    মঞ্চের উপরে বাজছে বাঁশি মৃদঙ্গ করতাল,

           মাঠ জুড়ে কানাতের পর কানাত,

                       মাঝে মাঝে উঠেছে ধ্বজা।

    পথের দুই ধারে ব্যাপারীদের পসরা--

তামার পাত্র, রুপোর অলংকার, দেবমূর্তির পট, রেশমের কাপড়;

ছেলেদের খেলার জন্যে কাঠের ডমরু, মাটির পুতুল, পাতার বাঁশি;

অর্ঘ্যের উপকরণ, ফল মালা ধূপ বাতি, ঘড়া ঘড়া তীর্থবারি।

    বাজিকর তারস্বরে প্রলাপবাক্যে দেখাচ্ছে বাজি,

                       কথক পড়ছে রামায়ণকথা।

    উজ্জ্বলবেশে সশস্ত্র প্রহরী ঘুরে বেড়ায় ঘোড়ায় চড়ে;

        রাজ-অমাত্য হাতির উপর হাওদায়,

                       সম্মুখে বেজে চলেছে শিঙা।

    কিংখাবে ঢাকা পাল্কিতে ধনীঘরের গৃহিণী,

                   আগে পিছে কিংকরের দল।

           সন্ন্যাসীর ভিড় পঞ্চবটের তলায়--

                       নগ্ন, জটাধারী, ছাইমাখা;

               মেয়েরা পায়ের কাছে ভোগ রেখে যায়--

                       ফল, দুধ, মিষ্টান্ন, ঘি, আতপতণ্ডুল।

 

    থেকে থেকে আকাশে উঠছে চীৎকারধ্বনি

                       ""জয় ত্রিলোকেশ্বরের জয়'।

        কাল আসবে শুভলগ্নে রাজার প্রথম পূজা,

স্বয়ং আসবেন মহারাজা রাজহস্তীতে চড়ে।

                   তাঁর আগমন-পথের দুই ধারে

           সারি সারি কলার গাছে ফুলের মালা,

                   মঙ্গলঘটে আম্রপল্লব।

        আর ক্ষণে ক্ষণে পথের ধুলায় সেচন করছে গন্ধবারি।

 

               শুক্লত্রয়োদশীর রাত।

        মন্দিরে প্রথম প্রহরের শঙ্খ ঘণ্টা ভেরী পটহ থেমেছে।

    আজ চাঁদের উপরে একটা ঘোলা আবরণ,

               জ্যোৎস্না আজ ঝাপসা--

                   যেন মূর্ছার ঘোর লাগল।

        বাতাস রুদ্ধ--

               ধোঁয়া জমে আছে আকাশে,

           গাছপালাগুলো যেন শঙ্কায় আড়ষ্ট।

                   কুকুর অকারণে আর্তনাদ করছে,

ঘোড়াগুলো কান খাড়া করে উঠছে ডেকে

                   কোন্‌ অলক্ষ্যের দিকে তাকিয়ে।

        হঠাৎ গম্ভীর ভীষণ শব্দ শোনা গেল মাটির নীচে--

           পাতালে দানবেরা যেন রণদামামা বাজিয়ে দিলে--

                   গুরু-গুরু গুরু-গুরু।

           মন্দিরে শঙ্খ ঘণ্টা বাজতে লাগল প্রবল শব্দে।

                   হাতি বাঁধা ছিল,

             তারা বন্ধন ছিঁড়ে গর্জন করতে করতে

                       ছুটল চার দিকে

                           যেন ঘূর্ণি-ঝড়ের মেঘ।

                       তুফান উঠল মাটিতে--

           ছুটল উট মহিষ গোরু ছাগল ভেড়া

        ঊর্ধ্বশ্বাসে পালে পালে।

হাজার হাজার দিশাহারা লোক

        আর্তস্বরে ছুটে বেড়ায়--

               চোখে তাদের ধাঁধা লাগে,

আত্মপরের ভেদ হারিয়ে কে কাকে দেয় দ'লে।

        মাটি ফেটে ফেটে ওঠে ধোঁয়া, ওঠে গরম জল--

ভীম-সরোবরের দিঘি বালির নীচে গেল শুষে।

           মন্দিরের চূড়ায় বাঁধা বড়ো ঘণ্টা দুলতে দুলতে

                   বাজতে লাগল ঢং ঢং।

               আচম্‌কা ধ্বনি থামল একটা ভেঙে-পড়ার শব্দে।

পৃথিবী যখন স্তব্ধ হল

        পূর্ণপ্রায় চাঁদ তখন হেলেছে পশ্চিমের দিকে।

আকাশে উঠছে জ্বলে-ওঠা কানাতগুলোর ধোঁয়ার কুণ্ডলী,

        জ্যোৎস্নাকে যেন অজগর সাপে জড়িয়েছে।

 

    পরদিন আত্মীয়দের বিলাপে দিগ্‌বিদিক যখন শোকার্ত

তখন রাজসৈনিকদল মন্দির ঘিরে দাঁড়ালো,

                   পাছে অশুচিতার কারণ ঘটে।

    রাজমন্ত্রী এল, দৈবজ্ঞ এল, স্মার্ত পণ্ডিত এল।

           দেখলে বাহিরের প্রাচীর ধূলিসাৎ।

        দেবতার বেদীর উপরের ছাদ পড়েছে ভেঙে।

পণ্ডিত বললে, সংস্কার করা চাই আগামী পূর্ণিমার পূর্বেই,

               নইলে দেবতা পরিহার করবেন তাঁর মূর্তিকে।

রাজা বললেন, ""সংস্কার করো।'

        মন্ত্রী বললেন, ""ওই কিরাতরা ছাড়া কে করবে পাথরের কাজ।

ওদের দৃষ্টিকলুষ থেকে দেবতাকে 

মন্ত্রী বললেন, ""ওই কিরাতরা ছাড়া কে করবে পাথরের কাজ।

ওদের দৃষ্টিকলুষ থেকে দেবতাকে রক্ষা করব কী উপায়ে,

        কী হবে মন্দিরসংস্কারে যদি মলিন হয় দেবতার অঙ্গমহিমা।'

           কিরাতদলপতি মাধবকে রাজা আনলেন ডেকে।

        বৃদ্ধ মাধব, শুক্লকেশের উপর নির্মল সাদা চাদর জড়ানো--

পরিধানে পীতধড়া, তাম্রবর্ণ দেহ কটি পর্যন্ত অনাবৃত,

                   দুই চক্ষু সকরুণ নম্রতায় পূর্ণ।

        সাবধানে রাজার পায়ের কাছে রাখলে একমুঠো কুন্দফুল,

                   প্রণাম করলে স্পর্শ বাঁচিয়ে।

রাজা বললেন, ""তোমরা না হলে দেবালয়-সংস্কার হয় না।'

           ""আমাদের 'পরে দেবতার ওই কৃপা'

    এই ব'লে দেবতার উদ্দেশে মাধব প্রণাম জানালে।

           নৃপতি নৃসিংহরায় বললেন, ""চোখ বেঁধে কাজ করা চাই,

    দেবমূর্তির উপর দৃষ্টি না পড়ে। পারবে?'

মাধব বললে, ""অন্তরের দৃষ্টি দিয়ে কাজ করিয়ে নেবেন অন্তর্যামী।

        যতক্ষণ কাজ চলবে, চোখ খুলব না।'

    বাহিরে কাজ করে কিরাতের দল,

        মন্দিরের ভিতরে কাজ করে মাধব,

           তার দুই চক্ষু পাকে পাকে কালো কাপড়ে বাঁধা।

দিনরাত সে মন্দিরের বাহিরে যায় না--

        ধ্যান করে, গান গায়,আর তার আঙুল চলতে থাকে।

মন্ত্রী এসে বলে, ""ত্বরা করো, ত্বরা করো--

        তিথির পরে তিথি যায়, কবে লগ্ন হবে উত্তীর্ণ।'

মাধব জোড়হাতে বলে, ""যাঁর কাজ তাঁরই নিজের আছে ত্বরা,

               আমি তো উপলক্ষ।'

 

    অমাবস্যা পার হয়ে শুক্লপক্ষ এল আবার।

অন্ধ মাধব আঙুলের স্পর্শ দিয়ে পাথরের সঙ্গে কথা কয়,

           পাথর তার সাড়া দিতে থাকে।

        কাছে দাঁড়িয়ে থাকে প্রহরী।

           পাছে মাধব চোখের বাঁধন খোলে।

পণ্ডিত এসে বললে, ""একাদশীর রাত্রে প্রথম পূজার শুভক্ষণ।

        কাজ কি শেষ হবে তার পূর্বে।'

মাধব প্রণাম করে বললে, ""আমি কে যে উত্তর দেব।

    কৃপা যখন হবে সংবাদ পাঠাব যথাসময়ে,

        তার আগে এলে ব্যাঘাত হবে, বিলম্ব ঘটবে।'

 

ষষ্ঠী গেল, সপ্তমী পেরোল--

        মন্দিরের দ্বার দিয়ে চাঁদের আলো এসে পড়ে

                   মাধবের শুক্লকেশে।

    সূর্য অস্ত গেল। পাণ্ডুর আকাশে একাদশীর চাঁদ।

মাধব দীর্ঘনিশ্বাস ফেলে বললে,

           ""যাও প্রহরী, সংবাদ দিয়ে এসো গে

               মাধবের কাজ শেষ হল আজ।

                   লগ্ন যেন বয়ে না যায়।'

        প্রহরী গেল।

মাধব খুলে ফেললে চোখের বন্ধন।

        মুক্ত দ্বার দিয়ে পড়েছে একাদশী-চাঁদের পূর্ণ আলো

                   দেবমূর্তির উপরে।

        মাধব হাঁটু গেড়ে বসল দুই হাত জোড় করে,

               একদৃষ্টে চেয়ে রইল দেবতার মুখে,

                       দুই চোখে বইল জলের ধারা।

আজ হাজার বছরের ক্ষুধিত দেখা দেবতার সঙ্গে ভক্তের।

           রাজা প্রবেশ করলেন মন্দিরে।

 

    তখন মাধবের মাথা নত বেদীমূলে।

        রাজার তলোয়ারে মুহূর্তে ছিন্ন হল সেই মাথা।

           দেবতার পায়ে এই প্রথম পূজা, এই শেষ প্রণাম",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/prothom-puja-1752,,,
অস্থানে,"একই লতাবিতান বেয়ে চামেলি আর মধুমঞ্জরী

        দশটি বছর কাটিয়েছে গায়ে গায়ে,

রোজ সকালে সূর্য-আলোর ভোজে

        পাতাগুলি মেলে বলেছে

           ""এই তো এসেছি'।

        অধিকারের দ্বন্দ্ব ছিল ডালে ডালে দুই শরিকে,

তবু তাদের প্রাণের আনন্দে

           রেষারেষির দাগ পড়ে নি কিছু।

 

কখন যে কোন্‌ কুলগ্নে ওই

        সংশয়হীন অবোধ চামেলি

কোমল সবুজ ডাল মেলে দিল

        বিজ্‌লিবাতির লোহার তারে তারে,

           বুঝতে পারে নি যে ওরা জাত আলাদা।

শ্রাবণ মাসের অবসানে আকাশকোণে

        সাদা মেঘের গুচ্ছগুলি

    নেমে নেমে পড়েছিল শালের বনে,

সেই সময়ে সোনায় রাঙা স্বচ্ছ সকালে

    চামেলি মেতেছিল অজস্র ফুলের গৌরবে।

কোথাও কিছু বিরোধ ছিল না,

        মৌমাছিদের আনাগোনায়

    উঠত কেঁপে শিউলিতলার ছায়া।

ঘুঘুর ডাকে দুই প্রহরে

        বেলা হত আলস্যে শিথিল।

 

    সেই ভরা শরতের দিনে সূর্য-ডোবার সময়

মেঘে মেঘে লাগল যখন নানা রঙের খেয়াল,

        সেই বেলাতে কখন এল

           বিজ্‌লিবাতির অনুচরের দল।

        চোখ রাঙালো চামেলিটার স্পর্ধা দেখে--

           শুষ্ক শূন্য আধুনিকের রূঢ় প্রয়োজনের 'পরে

নিত্যকালের লীলামধুর নিষ্প্রয়োজন অনধিকার

           হাত বাড়ালো কেন।

    তীক্ষ্ণ কুটিল আঁক্‌শি দিয়ে

           টেনে টেনে ছিনিয়ে ছিঁড়ে নিল

        কচি কচি ডালগুলি সব ফুলে-ভরা।

এত দিনে বুঝল হঠাৎ অবোধ চামেলিটা

        মৃত্যু-আঘাত বক্ষে নিয়ে,

               বিজ্‌লিবাতির তারগুলো ওই জাত আলাদা।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/osthane-1481,,,
ঘরছাড়া ,"এল সে জর্মনির থেকে

        এই অচেনার মাঝখানে,

    ঝড়ের মুখে নৌকো নোঙর-ছেঁড়া

               ঠেকল এসে দেশান্তরে।

পকেটে নেই টাকা,

        উদ্‌বেগ নেই মনে,

    দিন চলে যায় দিনের কাজে

        অল্পস্বল্প নিয়ে।

যেমন-তেমন থাকে

        অন্য দেশের সহজ চালে।

নেই ন্যূনতা, গুমর কিছুই নেই--

           মাথা-উঁচু

        দ্রুত পায়ের চাল।

একটুও নেই অকিঞ্চনের অবসাদ।

        দিনের প্রতি মুহূর্তকে

    জয় করে সে আপন জোরে,

পথের মধ্যে ফেলে দিয়ে যায় সে চলে,

        চায় না পিছন ফিরে--

    রাখে না তার এক কণাও বাকি।

খেলাধুলা হাসিগল্প যা হয় যেখানে

        তারি মধ্যে জায়গা সে নেয়

           সহজ মানুষ।

    কোথাও কিছু ঠেকে না তার

        একটুকুও অনভ্যাসের বাধা।

    একলা বটে, তবুও তো

        একলা সে নয়।

    প্রবাসে তার দিনগুলো সব

        হূহু করে কাটিয়ে দিচ্ছে হালকা মনে।

    ওকে দেখে অবাক হয়ে থাকি,

        সব মানুষের মধ্যে মানুষ

           অভয় অসংকোচ--

    তার বাড়া ওর নেই তো পরিচয়।

 

দেশের মানুষ এসেছে তার আরেক জনা।

        ঘুরে ঘুরে বেড়াচ্ছে সে

    যা-খুশি তাই ছবি এঁকে এঁকে

           যেখানে তার খুশি।

    সে ছবি কেউ দেখে কিম্বা না'ই দেখে

        ভালো বলে না'ই বলে--

           খেয়াল কিছুই নেই।

    দুইজনেতে পাশাপাশি

        কাঁকর-ঢালা পথ দিয়ে ওই

           যাচ্ছে চলে

    দুই টুকরো শরৎকালের মেঘ।

নয় ওরা তো শিকড়-বাঁধা গাছের মতো,

    ওরা মানুষ--

        ছুটি ওদের সকল দেশে সকল কালে,

           কর্ম ওদের সবখানে,

        নিবাস ওদের সব মানুষের মাঝে।

    মন যে ওদের স্রোতের মতো

        সব-কিছুরেই ভাসিয়ে চলে--

    কোনোখানেই আটকা পড়ে না সে।

        সব মানুষের ভিতর দিয়ে

    আনাগোনার বড়ো রাস্তা তৈরি হবে,

        এরাই আছে সেই রাস্তার কাজে

               এই যত-সব ঘরছাড়াদের দল",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/ghorchhara-433,,,
ছুটির আয়োজন ,"কাছে এল পূজার ছুটি।

    রোদ্‌দুরে লেগেছে চাঁপাফুলের রঙ।

        হাওয়া উঠছে শিশিরে শির্‌শিরিয়ে,

           শিউলির গন্ধ এসে লাগে

    যেন কার ঠাণ্ডা হাতের কোমল সেবা।

           আকাশের কোণে কোণে

               সাদা মেঘের আলস্য,

                   দেখে মন লাগে না কাজে।

 

মাস্টারমশায় পড়িয়ে চলেন

        পাথুরে কয়লার আদিম কথা,

    ছেলেটা বেঞ্চিতে পা দোলায়,

        ছবি দেখে আপন মনে--

    কমলদিঘির ফাটল-ধরা ঘাট

        আর ভঞ্জদের পাঁচিল-ঘেঁষা

           আতাগাছের ফলে-ভরা ডাল।

আর দেখে সে মনে মনে তিসির খেতে

        গোয়ালপাড়ার ভিতর দিয়ে

           রাস্তা গেছে এঁকেবেঁকে হাটের পাশে

               নদীর ধারে।

 

কলেজের ইকনমিক্‌স্‌-ক্লাসে

        খাতায় ফর্দ নিচ্ছে টুকে

চশমা-চোখে মেডেল-পাওয়া ছাত্র--

        হালের লেখা কোন্‌ উপন্যাস কিনতে হবে,

           ধারে মিলবে কোন্‌ দোকানে

""মনে-রেখো' পাড়ের শাড়ি,

        সোনায় জড়ানো শাঁখা,

               দিল্লির-কাজ-করা লাল মখমলের চটি।

    আর চাই রেশমে-বাঁধাই-করা

           অ্যাণ্টিক কাগজে ছাপা কবিতার বই,

                   এখনো তার নাম মনে পড়ছে না।

 

    ভবানীপুরের তেতালা বাড়িতে

        আলাপ চলছে সরু মোটা গলায়--

           এবার আবুপাহাড় না মাদুরা

               না ড্যাল্‌হৌসি কিম্বা পুরী

        না সেই চিরকেলে চেনা লোকের দার্জিলিঙ।

    আর দেখছি সামনে দিয়ে

স্টেশনে যাবার রাঙা রাস্তায়

        শহরের-দাদন-দেওয়া দড়িবাঁধা ছাগল-ছানা

           পাঁচটা ছটা ক'রে।

        তাদের নিষ্ফল কান্নার স্বর ছড়িয়ে পড়ে

    কাশের-ঝালর-দোলা শরতের শান্ত আকাশে।

           কেমন ক'রে বুঝেছে তারা

                   এল তাদের পূজার ছুটির দিন।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/chhutir-ayojan-2181,,,
মৃত্যু ,"মরণের ছবি মনে আনি।

ভেবে দেখি শেষ দিন ঠেকেছে শেষের শীর্ণক্ষণে।

        আছে ব'লে যত কিছু

    রয়েছে দেশে কালে--

যত বস্তু, যত জীব, যত ইচ্ছা, যত চেষ্টা,

     যত আশানৈরাশ্যের ঘাতপ্রতিঘাত

        দেশে দেশে ঘরে ঘরে চিত্তে চিত্তে,

যত গ্রহনক্ষত্রের

    দূর হতে দূরতর ঘূর্ণ্যমান স্তরে স্তরে

        অগণিত অজ্ঞাত শক্তির

           আলোড়ন আবর্তন

        মহাকালসমুদ্রের কূলহীন বক্ষতলে,

           সমস্তই আমার এ চৈতন্যের

    শেষ সূক্ষ্ম আকম্পিত রেখার এ ধারে।

           এক পা তখনো আছে সেই প্রান্তসীমায়,

               অন্য পা আমার

           বাড়িয়েছি রেখার ও ধারে,

    সেখানে অপেক্ষা করে অলক্ষিত ভবিষ্যৎ

        লয়ে দিনরজনীর অন্তহীন অক্ষমালা

               আলো-অন্ধকারে-গাঁথা।

    অসীমের অসংখ্য যা-কিছু

           সত্তায় সত্তায় গাঁথা

               প্রসারিত অতীতে ও অনাগতে।

নিবিড় সে সমস্তের মাঝে

        অকস্মাৎ আমি নেই।

 

               একি সত্য হতে পারে।

উদ্ধত এ নাস্তিত্ব যে পাবে স্থান

    এমন কি অণুমাত্র ছিদ্র আছে কোনোখানে।

        সে ছিদ্র কি এতদিনে

           ডুবাতো না নিখিলতরণী

               মৃত্যু যদি শূন্য হত,

                   যদি হত মহাসমগ্রের

                          রূঢ় প্রতিবাদ।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/mrityu--2347,,,
মানবপুত্র,"মৃত্যুর পাত্রে খৃস্ট যেদিন মূত্যুহীন প্রাণ উৎসর্গ করলেন

               রবাহূত অনাহূতের জন্যে,

                   তার পরে কেটে গেছে বহু শত বৎসর।

আজ তিনি একবার নেমে এলেন নিত্যধাম থেকে মর্তধামে।

                   চেয়ে দেখলেন,

সেকালেও মানুষ ক্ষতবিক্ষত হত যে-সমস্ত পাপের মারে--

        যে উদ্ধত শেল ও শল্য, যে চতুর ছোরা ও ছুরি,

যে ক্রূর কুটিল তলোয়ারের আঘাতে--

           বিদ্যুদ্‌বেগে আজ তাদের ফলায় শান দেওয়া হচ্ছে

        হিস্‌হিস্‌ শব্দে স্ফুলিঙ্গ ছড়িয়ে

               বড়ো বড়ো মসীধূমকেতন কারখানাঘরে।

 

কিন্তু দারুণতম যে মৃত্যুবাণ নূতন তৈরি হল,

        ঝক্‌ঝক্‌ করে উঠল নরঘাতকের হাতে,

           পূজারি তাতে লাগিয়েছে তাঁরই নামের ছাপ

               তীক্ষ্ণ নখে আঁচড় দিয়ে।

           খৃস্ট বুকে হাত চেপে ধরলেন;

বুঝলেন শেষ হয় নি তাঁর নিরবচ্ছিন্ন মৃত্যুর মুহূর্ত,

        নূতন শূল তৈরি হচ্ছে বিজ্ঞানশালায়--

           বিঁধছে তাঁর গ্রন্থিতে গ্রন্থিতে।

সেদিন তাঁকে মেরেছিল যারা

           ধর্মমন্দিরের ছায়ায় দাঁড়িয়ে,

    তারাই আজ নূতন জন্ম নিল দলে দলে,

        তারাই আজ ধর্মমন্দিরের বেদীর সামনে থেকে

           পূজামন্ত্রের সুরে ডাকছে ঘাতক সৈন্যকে--

               বলছে ""মারো মারো'।

        মানবপুত্র যন্ত্রণায় বলে উঠলেন ঊর্ধ্বে চেয়ে,

           ""হে ঈশ্বর, হে মানুষের ঈশ্বর,

                   কেন আমাকে ত্যাগ করলে।'",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/manabputro-2354,,,
শিশু তীর্থ ,"রাত কত হল?

উত্তর মেলে না।

কেননা, অন্ধ কাল যুগ-যুগান্তরের গোলকধাঁধায় ঘোরে, পথ অজানা,

পথের শেষ কোথায় খেয়াল নেই।

পাহাড়তলিতে অন্ধকার মৃত রাক্ষসের চক্ষুকোটরের মতো;

স্তূপে স্তূপে মেঘ আকাশের বুক চেপে ধরেছে;

পুঞ্জ পুঞ্জ কালিমা গুহায় গর্তে সংলগ্ন,

মনে হয় নিশীথরাত্রের ছিন্ন অঙ্গ-প্রত্যঙ্গ;

দিগন্তে একটা আগ্নেয় উগ্রতা

ক্ষণে ক্ষণে জ্বলে আর নেভে--

ও কি কোনো অজানা দুষ্টগ্রহের চোখ-রাঙানি।

ও কি কোনো অনাদি ক্ষুধার লেলিহ লোল জিহ্বা।

বিক্ষিপ্ত বস্তুগুলো যেন বিকারের প্রলাপ,

অসম্পূর্ণ জীবলীলার ধূলিবিলীন উচ্ছিষ্ট;

তারা অমিতাচারী দৃপ্ত প্রতাপের ভগ্ন তোরণ,

লুপ্ত নদীর বিস্মৃতিবিলগ্ন জীর্ণ সেতু,

দেবতাহীন দেউলের সর্পবিবরছিদ্রিত বেদী,

অসমাপ্ত দীর্ণ সোপানপঙ্‌ক্তি শূন্যতায় অবসিত।

অকস্মাৎ উচ্চণ্ড কলরব আকাশে আবর্তিত আলোড়িত হতে থাকে--

ও কি বন্দী বন্যাবারির গুহাবিদারণের রলরোল।

ও কি ঘূর্ণ্যতাণ্ডবী উন্মাদ সাধকের রুদ্রমন্ত্র-উচ্চারণ।

ও কি দাবাগ্নিবেষ্টিত মহারণ্যের আত্মঘাতী প্রলয়নিনাদ।

এই ভীষণ কোলাহলের তলে তলে একটা অস্ফুট ধ্বনিধারা বিসর্পিত--

যেন অগ্নিগিরিনিঃসৃত গদগদকলমুখর পঙ্কস্রোত;

তাতে একত্রে মিলেছে পরশ্রীকাতরের কানাকানি, কুৎসিত জনশ্রুতি,

অবজ্ঞার কর্কশহাস্য।

সেখানে মানুষগুলো সব ইতিহাসের ছেঁড়া পাতার মতো

ইতস্তত ঘুরে বেড়াচ্ছে--

মশালের আলোয় ছায়ায় তাদের মুখে

বিভীষিকার উল্কি পরানো।

কোনা-এক সময়ে অকারণ সন্দেহে কোনো-এক পাগল

তার প্রতিবেশীকে হঠাৎ মারে;

দেখতে দেখতে নির্বিচার বিবাদ বিক্ষুব্ধ হয়ে ওঠে দিকে দিকে।

কোনো নারী আর্তস্বরে বিলাপ করে;

বলে, হায়, হায়, আমাদের দিশাহারা সন্তান উচ্ছন্ন গেল।

কোনো কামিনী যৌবনমদবিলসিত নগ্ন দেহে অট্টহাস্য করে;

বলে, কিছুতে কিছু আসে যায় না।

 

২

ঊর্ধ্বে গিরিচূড়ায় বসে আছে ভক্ত, তুষারশুভ্র নীরবতার মধ্যে;

আকাশে তার নিদ্রাহীন চক্ষু খোঁজে আলোকের ইঙ্গিত।

মেঘ যখন ঘনীভূত, নিশাচর পাখি চীৎকারশব্দে যখন উড়ে যায়,

সে বলে, ভয় নেই ভাই, মানবকে মহান্‌ বলে জেনো।

ওরা শোনে না, বলে পশুশক্তিই আদ্যাশক্তি, বলে পশুই শাশ্বত;

বলে সাধুতা তলে তলে আত্মপ্রবঞ্চক।

যখন ওরা আঘাত পায় বিলাপ ক'রে বলে, ভাই, তুমি কোথায়।

উত্তরে শুনতে পায়, আমি তোমার পাশেই।

অন্ধকারে দেখতে পায় না, তর্ক করে-- এ বাণী ভয়ার্তের মায়াসৃষ্টি,

আত্মসান্ত্বনার বিড়ম্বনা।

বলে, মানুষ চিরদিন কেবল সংগ্রাম করবে

মরীচিকার অধিকার নিয়ে

হিংসাকণ্টকিত অন্তহীন মরুভূমির মধ্যে।

 

৩

মেঘ সরে গেল।

শুকতারা দেখা দিল পূর্বদিগন্তে,

পৃথিবীর বক্ষ থেকে উঠল আরামের দীর্ঘনিশ্বাস,

পল্লবমর্মর বনপথে-পথে হিল্লোলিত,

পাখি ডাক দিল শাখায়-শাখায়।

ভক্ত বললে, সময় এসেছে।

কিসের সময়?

যাত্রার।

ওরা বসে ভাবলে।

অর্থ বুঝলে না, আপন আপন মনের মতো অর্থ বানিয়ে নিলে।

ভোরের স্পর্শ নামল মাটির

ভোরের স্পর্শ নামল মাটির গভীরে,

বিশ্বসত্তার শিকড়ে শিকড়ে কেঁপে উঠল প্রাণের চাঞ্চল্য।

কে জানে কোথা হতে একটি অতি সূক্ষ্মস্বর

সবার কানে কানে বললে,

চলো সার্থকতার তীর্থে।

এই বাণী জনতার কণ্ঠে কণ্ঠে

একটি মহৎ প্রেরণায় বেগবান হয়ে উঠল।

পুরুষেরা উপরের দিকে চোখ তুললে,

জোড় হাত মাথায় ঠেকালে মেয়েরা।

শিশুরা করতালি দিয়ে হেসে উঠল।

প্রভাতের প্রথম আলো ভক্তের মাথায় সোনার রঙের চন্দন পরালে;

সবাই বলে উঠল ভাই, আমরা তোমার বন্দনা করি।

 

৪

যাত্রীরা চারি দিক থেকে বেরিয়ে পড়ল--

সমুদ্র পেরিয়ে, পর্বত ডিঙিয়ে, পথহীন প্রান্তর উত্তীর্ণ হয়ে--

এল নীলনদীর দেশ থেকে, গঙ্গার তীর থেকে,

তিব্বতের হিমমজ্জিত অধিত্যকা থেকে,

প্রাকাররক্ষিত নগরের সিংহদ্বার দিয়ে,

লতাজালজটিল অরণ্যে পথ কেটে।

কেউ আসে পায়ে হেঁটে, কেউ উটে, কেউ ঘোড়ায়, কেউ হাতিতে,

কেউ রথে চীনাংশুকের পতাকা উড়িয়ে।

নানা ধর্মের পূজারি চলল ধূপ জ্বালিয়ে, মন্ত্র প'ড়ে।

রাজা চলল, অনুচরদের বর্শাফলক রৌদ্রে দীপ্যমান,

ভেরী বাজে গুরু গুরু মেঘমন্দ্রে।

ভিক্ষু আসে ছিন্ন কন্থা প'রে,

আর রাজ-অমাত্যের দল স্বর্ণলাঞ্ছনখচিত উজ্জ্বল বেশে।

জ্ঞানগরিমা ও বয়সের ভারে মন্থর অধ্যাপককে ঠেলে দিয়ে চলে

চটুলগতি বিদ্যার্থী যুবক।

মেয়েরা চলেছে কলহাস্যে, কত মাতা, কুমারী, কত বধূ;

থালায় তাদের শ্বেতচন্দন, ঝারিতে গন্ধসলিল।

বেশ্যাও চলেছে সেই সঙ্গে; তীক্ষ্ণ তাদের কণ্ঠস্বর,

অতিপ্রকট তাদের প্রসাধন।

চলেছে পঙ্গু, খঞ্জ, অন্ধ, আতুর,

আর সাধুবেশী ধর্মব্যবসায়ী--

দেবতাকে হাটে হাটে বিক্রয় করা যাদের জীবিকা।

সার্থকতা!

স্পষ্ট ক'রে কিছু বলে না-- কেবল নিজের লোভকে

মহৎ নাম ও বৃহৎ মূল্য দিয়ে ওই শব্দটার ব্যাখ্যা করে,

আর শাস্তিশঙ্কাহীন চৌর্যবৃত্তির অনন্ত সুযোগ ও আপন মলিন

ক্লিন্ন দেহমাংসের অক্লান্ত লোলুপতা দিয়ে কল্পস্বর্গ রচনা করে।

 

৫

দয়াহীন দুর্গম পথ উপলখণ্ডে আকীর্ণ।

ভক্ত চলেছে, তার পশ্চাতে বলিষ্ঠ এবং শীর্ণ,

তরুণ এবং জরাজর্জর, পৃথিবী শাসন করে যারা

আর যারা অর্ধাশনের মূল্যে মাটি চাষ করে।

কেউ বা ক্লান্ত বিক্ষতচরণ, কারো মনে ক্রোধ, কারো মনে সন্দেহ।

তারা প্রতি পদক্ষেপ গণনা করে আর শুধায়, কত পথ বাকি।

তার উত্তরে ভক্ত শুধু গান গায়।

শুনে তাদের ভ্রূ কুটিল হয়, কিন্তু ফিরতে পারে না,

চলমান জনপিণ্ডের বেগ এবং অনতিব্যক্ত আশার তাড়না

তাদের ঠেলে নিয়ে যায়।

ঘুম তাদের কমে এল, বিশ্রাম তারা সংক্ষিপ্ত করলে,

পরস্পরকে ছাড়িয়ে চলবার প্রতিযোগিতায় তারা ব্যগ্র,

ভয়-- পাছে বিলম্ব ক'রে বঞ্চিত হয়।

দিনের পর দিন গেল।

দিগন্তের পর দিগন্ত আসে,

অজ্ঞাতের আমন্ত্রণ অদৃশ্য সংকেতে ইঙ্গিত করে।

ওদের মুখের ভাব ক্রমেই কঠিন

আর ওদের গঞ্জনা উগ্রতর হতে থাকে।

 

৬

রাত হয়েছে।

পথিকেরা বটতলায় আসন বিছিয়ে বসল।

একটা দমকা হাওয়ায় প্রদীপ

একটা দমকা হাওয়ায় প্রদীপ গেল নিবে, অন্ধকার নিবিড়--

যেন নিদ্রা ঘনিয়ে উঠল মূর্ছায়।

জনতার মধ্য থেকে কে-একজন হঠাৎ দাঁড়িয়ে উঠে

অধিনেতার দিকে আঙুল তুলে বললে,

মিথ্যাবাদী, আমাদের প্রবঞ্চনা করেছ।

ভর্ৎসনা এক কণ্ঠ থেকে আরেক কণ্ঠে উদগ্র হতে থাকল।

তীব্র হল মেয়েদের বিদ্বেষ, প্রবল হল পুরুষদের তর্জন।

অবশেষে একজন সাহসিক উঠে দাঁড়িয়ে

হঠাৎ তাকে মারলে প্রচণ্ড বেগে।

অন্ধকারে তার মুখ দেখা গেল না।

একজনের পর একজন উঠল, আঘাতের পর আঘাত করলে,

তার প্রাণহীন দেহ মাটিতে লুটিয়ে পড়ল।

রাত্রি নিস্তব্ধ।

ঝর্নার কলশব্দ দূর থেকে ক্ষীণ হয়ে আসছে।

বাতাসে যূথীর মৃদুগন্ধ।

 

৭

যাত্রীদের মন শঙ্কায় অভিভূত।

মেয়েরা কাঁদছে; পুরুষেরা উত্ত্যক্ত হয়ে ভর্ৎসনা করছে, চুপ করো।

কুকুর ডেকে ওঠে, চাবুক খেয়ে আর্ত কাকুতিতে তার ডাক থেমে যায়।

রাত্রি পোহাতে চায় না।

অপরাধের অভিযোগ নিয়ে মেয়ে পুরুষে তর্ক তীব্র হতে থাকে।

সবাই চীৎকার করে, গর্জন করে,

শেষে যখন খাপ থেকে ছুরি বেরোতে চায়

এমন সময় অন্ধকার ক্ষীণ হল--

প্রভাতের আলো গিরিশৃঙ্গ ছাপিয়ে আকাশ ভরে দিলে।

হঠাৎ সকলে স্তব্ধ;

সূর্যরশ্মির তর্জনী এসে স্পর্শ করল

রক্তাক্ত মৃত মানুষের শান্ত ললাট।

মেয়েরা ডাক ছেড়ে কেঁদে উঠল, পুরুষেরা মুখ ঢাকল দুই হাতে।

কেউ বা অলক্ষিতে পালিয়ে যেতে চায়, পারে না;

অপরাধের শৃঙ্খলে আপন বলির কাছে তারা বাঁধা।

পরস্পরকে তারা শুধায়, কে আমাদের পথ দেখাবে।

পূর্বদেশের বৃদ্ধ বললে,

আমরা যাকে মেরেছি সেই দেখাবে।

সবাই নিরুত্তর ও নতশির।

বৃদ্ধ আবার বললে, সংশয়ে তাকে আমরা অস্বীকার করেছি,

ক্রোধে তাকে আমরা হনন করেছি,

প্রেমে এখন আমরা তাকে গ্রহণ করব,

কেননা, মৃত্যুর দ্বারা সে আমাদের সকলের জীবনের মধ্যে সঞ্জীবিত

সেই মহামৃত্যুঞ্জয়।

সকলে দাঁড়িয়ে উঠল, কণ্ঠ মিলিয়ে গান করলে

""জয় মৃত্যুঞ্জয়ের জয়'।

 

৮

তরুণের দল ডাক দিল, চলো যাত্রা করি প্রেমের তীর্থে, শক্তির তীর্থে।

হাজার কণ্ঠের ধ্বনিনির্ঝরে ঘোষিত হল--

আমরা ইহলোক জয় করব এবং লোকান্তর।

উদ্দেশ্য সকলের কাছে স্পষ্ট নয়, কেবল আগ্রহে সকলে এক;

মৃত্যুবিপদকে তুচ্ছ করেছে সকলের সম্মিলিত সঞ্চলমান ইচ্ছার বেগ।

তারা আর পথ শুধায় না, তাদের মনে নেই সংশয়,

চরণে নেই ক্লান্তি।

মৃত অধিনেতার আত্মা তাদের অন্তরে বাহিরে--

সে যে মৃত্যুকে উত্তীর্ণ হয়েছে এবং জীবনের সীমাকে করেছে অতিক্রম।

তারা সেই ক্ষেত্র দিয়ে চলেছে যেখানে বীজ বোনা হল,

সেই ভাণ্ডারের পাশ দিয়ে যেখানে শস্য হয়েছে সঞ্চিত,

সেই অনুর্বর ভূমির উপর দিয়ে

যেখানে কঙ্কালসার দেহ বসে আছে প্রাণের কাঙাল;

তারা চলেছে প্রজাবহুল নগরের পথ দিয়ে,

চলেছে জনশূন্যতার মধ্যে দিয়ে

যেখানে বোবা অতীত তার ভাঙা কীর্তি কোলে নিয়ে নিস্তব্ধ;

চলেছে লক্ষ্মীছাড়াদের জীর্ণ বসতি বেয়ে

আশ্রয় যেখানে আশ্রিতকে বিদ্রূপ করে।

রৌদ্রদগ্ধ বৈশাখের দীর্ঘ প্রহর কাটল পথে পথে।

সন্ধ্যাবেলায় আলোক যখন ম্লান তখন তারা কালজ্ঞকে শুধায়,

ওই কি দেখা যায় আমাদের চরম আশার তোরণচূড়া।

সে বলে, না, ও যে সন্ধ্যাভ্রশিখরে অস্তগামী সূর্যের বিলীয়মান আভা।

তরুণ বলে, থেমো না বন্ধু, অন্ধতমিস্র রাত্রির মধ্য দিয়ে

আমাদের পৌঁছতে হবে মৃত্যুহীন জ্যোতির্লোকে।

অন্ধকারে তারা চলে।

পথ যেন নিজের অর্থ নিজে জানে,

পায়ের তলার ধূলিও যেন নীরব স্পর্শে দিক চিনিয়ে দেয়।

স্বর্গপথযাত্রী নক্ষত্রের দল মূক সংগীতে বলে, সাথি, অগ্রসর হও।

অধিনেতার আকাশবাণী কানে আসে-- আর বিলম্ব নেই।

 

৯

প্রত্যুষের প্রথম আভা

অরণ্যের শিশিরবর্ষী পল্লবে পল্লবে ঝলমল করে উঠল।

নক্ষত্রসংকেতবিদ্‌ জ্যোতিষী বললে, বন্ধু, আমরা এসেছি।

পথের দুই ধারে দিক্‌প্রান্ত অবধি

পরিণত শস্যশীর্ষ স্নিগ্ধ বায়ুহিল্লোলে দোলায়মান--

আকাশের স্বর্ণলিপির উত্তরে ধরণীর আনন্দবাণী।

গিরিপদবর্তী গ্রাম থেকে নদীতলবর্তী গ্রাম পর্যন্ত

প্রতিদিনের লোকযাত্রা শান্ত গতিতে প্রবহমান--

কুমোরের চাকা ঘুরছে গুঞ্জনস্বরে,

কাঠুরিয়া হাটে আনছে কাঠের ভার,

রাখাল ধেনু নিয়ে চলেছে মাঠে,

বধূরা নদী থেকে ঘট ভ'রে যায় ছায়াপথ দিয়ে।

কিন্তু কোথায় রাজার দুর্গ, সোনার খনি,

মারণ-উচাটন-মন্ত্রের পুরাতন পুঁথি?

জ্যোতিষী বললে, নক্ষত্রের ইঙ্গিতে ভুল হতে পারে না,

তাদের সংকেত এইখানেই এসে থেমেছে।

এই বলে ভক্তিনম্রশিরে পথপ্রান্তে একটি উৎসের কাছে গিয়ে সে দাঁড়ালো।

সেই উৎস থেকে জলস্রোত উঠছে যেন তরল আলোক,

প্রভাত যেন হাসি-অশ্রুর গলিতমিলিত গীতধারায় সমুচ্ছল।

নিকটে তালীকুঞ্জতলে একটি পর্ণকুটির

অনির্বচনীয় স্তব্ধতায় পরিবেষ্টিত।

দ্বারে অপরিচিত সিন্ধুতীরের কবি গান গেয়ে বলছে--

মাতা, দ্বার খোলো।

 

১০

প্রভাতের একটি রবিরশ্মি রুদ্ধদ্বারের নিম্নপ্রান্তে তির্যক্‌ হয়ে পড়েছে।

সম্মিলিত জনসংঘ আপন নাড়ীতে নাড়ীতে যেন শুনতে পেলে

সৃষ্টির সেই প্রথম পরমবাণী-- মাতা, দ্বার খোলো।

দ্বার খুলে গেল।

মা বসে আছেন তৃণশয্যায়, কোলে তাঁর শিশু,

উষার কোলে যেন শুকতারা।

দ্বারপ্রান্তে প্রতীক্ষাপরায়ণ সূর্যরশ্মি শিশুর মাথায় এসে পড়ল।

কবি দিলে আপন বীণার তারে ঝংকার, গান উঠল আকাশে--

জয় হোক মানুষের, ওই নবজাতকের, ওই চিরজীবিতের।

সকলে জানু পেতে বসল, রাজা এবং ভিক্ষু, সাধু এবং পাপী, জ্ঞানী এবং মূঢ়;

উচ্চস্বরে ঘোষণা করলে-- জয় হোক মানুষের,

ওই নবজাতকের, ওই চিরজীবিতের",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/shishutirtho-118,,,
শাপমোচন ,"গন্ধর্ব সৌরসেন সুরলোকের সংগীতসভায়

                   কলানায়কদের অগ্রণী।

সেদিন তার প্রেয়সী মধুশ্রী গেছে সুমেরুশিখরে

                       সূর্যপ্রদক্ষিণে।

           সৌরসেনের মন ছিল উদাসী।

অনবধানে তার মৃদঙ্গের তাল গেল কেটে,

    উর্বশীর নাচে শমে পড়ল বাধা,

        ইন্দ্রাণীর কপোল উঠল রাঙা হয়ে।

স্খলিতছন্দ সুরসভার অভিশাপে

        গন্ধর্বের দেহশ্রী বিকৃত হয়ে গেল,

অরুণেশ্বর নাম নিয়ে তার জন্ম হল

               গান্ধাররাজগৃহে।

        মধুশ্রী ইন্দ্রাণীর পাদপীঠে মাথা রেখে পড়ে রইল;

বললে, ""বিচ্ছেদ ঘটিয়ো না,

           একই লোকে আমাদের গতি হোক,

               একই দুঃখভোগে, একই অবমাননায়।'

শচী সকরুণ দৃষ্টিতে ইন্দ্রের পানে তাকালেন।

    ইন্দ্র বললেন,""তথাস্তু, যাও মর্তে--

        সেখানে দুঃখ পাবে, দুঃখ দেবে।

           সেই দুঃখে ছন্দঃপাতন-অপরাধের ক্ষয়।'

        মধুশ্রী জন্ম নিল মদ্ররাজকুলে, নাম নিল কমলিকা।

 

        একদিন গান্ধারপতির চোখে পড়ল মদ্ররাজকন্যার ছবি।

সেই ছবি তার দিনের চিন্তা, তার রাত্রের স্বপ্নের 'পরে

               আপন ভূমিকা রচনা করলে।

        গান্ধারের দূত এল মদ্ররাজধানীতে।

           বিবাহপ্রস্তাব শুনে রাজা বললে,

               ""আমার কন্যার দুর্লভ ভাগ্য।'

        ফাল্গুন মাসের পুণ্যতিথিতে শুভলগ্ন।

    রাজহস্তীর পৃষ্ঠে রত্নাসনে মদ্ররাজসভায়

এসেছে মহারাজ অরুণেশ্বরের অঙ্কবিহারিণী বীণা।

        স্তব্ধসংগীতে সেই রাজপ্রতিনিধির সঙ্গে কন্যার বিবাহ।

               যথাকালে রাজবধূ এল পতিগৃহে।

 

নির্বাণদীপ অন্ধকার ঘরেই প্রতি রাত্রে স্বামীর কাছে বধূসমাগম।

    কমলিকা বলে, ""প্রভু, তোমাকে দেখবার জন্যে

আমার দিন আমার রাত্রি উৎসুক। আমাকে দেখা দাও।'

        রাজা বলে, ""আমার গানেই তুমি আমাকে দেখো।'

           অন্ধকারে বীণা বাজে।

        অন্ধকারে গান্ধর্বীকলার নৃত্যে বধূকে বর প্রদক্ষিণ করে।

    সেই নৃত্যকলা নির্বাসনের সঙ্গিনী হয়ে এসেছে

               তার মর্তদেহে।

নৃত্যের বেদনা রানীর বক্ষে এসে দুলে দুলে ওঠে,

        নিশীথরাত্রে সমুদ্রে জোয়ার এলে

           তার ঢেউ যেমন লাগে তটভূমিতে--

               অশ্রুতে প্লাবিত করে দেয়।

 

               একদিন রাত্রির তৃতীয় প্রহরের শেষে

                   যখন শুকতারা পূর্বগগনে,

কমলিকা তার সুগন্ধি এলোচুলে রাজার দুই পা ঢেকে দিলে;

        বললে, ""আদেশ করো আজ উষার প্রথম আলোকে

                   তোমাকে প্রথম দেখব।'

রাজা বললে, ""প্রিয়ে, না-দেখার নিবিড় মিলনকে

                   নষ্ট কোরো না এই মিনতি।'

        মহিষী বললে, ""প্রিয়প্রসাদ থেকে

               আমার দুই চক্ষু কি চিরদিন বঞ্চিত থাকবে।

        অন্ধতার চেয়েও এ যে বড়ো অভিশাপ।'

               অভিমানে মহিষী মুখ ফেরালে।

    রাজা বললে, ""কাল চৈত্রসংক্রান্তি।

নাগকেশরের বনে নিভৃতে সখাদের সঙ্গে আমার নৃত্যের দিন।

           প্রাসাদশিখর থেকে চেয়ে দেখো।'

        মহিষীর দীর্ঘনিশ্বাস পড়ল;

               বললে, ""চিনব কী করে।'

    রাজা বললে, ""যেমন খুশি কল্পনা করে নিয়ো,

                       সেই কল্পনাই হবে সত্য।'

 

           চৈত্রসংক্রান্তির রাত্রে আবার মিলন।

মহিষী বললে, ""দেখলাম নাচ। যেন মঞ্জরিত শালতরুশ্রেণীতে

                                  বসন্তবাতাসের মত্ততা।

               সকলেই সুন্দর,

           যেন ওরা চন্দ্রলোকের শুক্লপক্ষের মানুষ।

কেবল একজন কুশ্রী কেন রসভঙ্গ করলে, ও যেন রাহুর অনুচর।

            ওখানে কী গুণে সে পেল প্রবেশের অধিকার।'

                   রাজা স্তব্ধ হয়ে রইল।

    কিছু পরে বললে, ""ওই কুশ্রীর পরম বেদনাতেই তো সুন্দরের আহ্বান।

কালো মেঘের লজ্জাকে সান্ত্বনা দিতেই সূর্যরশ্মি তার ললাটে পরায় ইন্দ্রধনু,

    মরুনীরস কালো মর্তের অভিশাপের উপর স্বর্গের করুণা যখন রূপ ধরে

               তখনই তো শ্যামলসুন্দরের আবির্ভাব।

প্রিয়তমে, সেই করুণাই কি তোমার হৃদয়কে কাল মধুর করে নি।'

    ""না মহারাজ, না' ব'লে মহিষী দুই হাতে মুখ ঢাকলে।

               রাজার কণ্ঠের সুরে অশ্রুর ছোঁওয়া লাগল;

           বললে, ""যাকে দয়া করলে হৃদয় তোমার ভরে উঠত

               তাকে ঘৃণা ক'রে মনকে কেন পাথর করলে।'

    ""রসবিকৃতির পীড়া সইতে পারি নে'

           এই ব'লে মহিষী আসন থেকে উঠে পড়ল।

               রাজা তার হাত ধরলে;

বললে, ""একদিন সইতে পারবে আপনারই আন্তরিক রসের দাক্ষিণ্যে--

               কুশ্রীর আত্মত্যাগে সুন্দরের সার্থকতা।'

           ভ্রূ কুটিল করে মহিষী বললে,

""অসুন্দরের জন্যে তোমার এই অনুকম্পার অর্থ বুঝি নে।

           ওই শোনো, উষার প্রথম কোকিলের ডাক,

               অন্ধকারের মধ্যে তার আলোকের অনুভূতি।

আজ সূর্যোদয়মুহূর্তে তোমারও প্রকাশ হবে

               আমার দিনের মধ্যে, এই আশায় রইলাম।'

        রাজা বলল, ""তাই হোক, ভীরুতা যাক কেটে।'

               দেখা হল।

        ট'লে উঠল যুগলের সংসার।

           ""কী অন্যায়-- কি নিষ্ঠুর বঞ্চনা'

বলতে বলতে কমলিকা ঘর থেকে ছুটে পালিয়ে গেল।

 

                   গেল বহুদূরে

বনের মধ্যে মৃগয়ার জন্যে যে নির্জন রাজগৃহ আছে সেইখানে।

               কুয়াশায় শুকতারার মতো লজ্জায় সে আচ্ছন্ন।

রাত্রি যখন দুই প্রহর তখন আধ-ঘুমে সে শুনতে পায়

               এক বীণাধ্বনির আর্তরাগিণী।

                   স্বপ্নে বহুদূরের আভাস আসে,

                       মনে হয় এই সুর চিরদিনের চেনা।

                   রাতের পরে রাত গেল।

অন্ধকারে তরুতলে যে মানুষ ছায়ার মতো নাচে

                   তাকে চোখে দেখে না, তাকে হৃদয়ে দেখা যায়--

যেমন দেখা যায় জনশূন্য দেওদার বনের দোলায়িত শাখায়

                       দক্ষিণসমুদ্রের হাওয়ার হাহাকার-মূর্তি।

 

               এ কী হল রাজমহিষীর।

           কোন্‌ হতাশের বিরহ তার বিরহকে জাগিয়ে তোলে!

    মাটির প্রদীপ-শিখায় সোনার প্রদীপ জ্বলে উঠল বুঝি।

        রাতজাগা পাখি নিস্তব্ধ নীড়ের পাশ দিয়ে হূহু করে উড়ে যায়,

তার পাখার শব্দে ঘুমন্ত পাখির পাখা উৎসুক হয়ে ওঠে যে।

 

           বীণায় বাজতে থাকে কেদারা, বেহাগ, বাজে কালাংড়া।

আকাশে আকাশে তারাগুলি যেন তামসী তপস্বিনীর নীরব জপমন্ত্র।

           রাজমহিষী বিছানার 'পরে উঠে বসে।

               স্রস্ত তার বেণী, ত্রস্ত তার বক্ষ।

বীণার গুঞ্জরণ আকাশে মেলে দেয় এক অন্তহীন অভিসারের পথ।

           রাগিণী-বিছানো সেই শূন্যপথে বেরিয়ে পড়ে তার মন।

        কার দিকে। দেখার আগে যাকে চিনেছিল তারই দিকে।

 

একদিন নিমফুলের গন্ধ অন্ধকার ঘরে অনির্বচনীয়ের আমন্ত্রণ নিয়ে এসেছে।

    মহিষী বিছানা ছেড়ে বাতায়নের কাছে এসে দাঁড়ালো।

        নীচে সেই ছায়ামূর্তির নৃত্য, বিরহের সেই উর্মি-দোলা।

           মহিষীর সমস্ত দেহ কম্পিত।

        ঝিল্লিঝংকৃত রাত, কৃষ্ণপক্ষের চাঁদ দিগন্তে।

    অস্পষ্ট আলোয় অরণ্য স্বপ্নে কথা কইছে।

সেই বোবা বনের ভাষাহীন বাণী লাগল রাজমহিষীর অঙ্গে অঙ্গে।

        কখন নাচ আরম্ভ হল সে জানে না।

           এ নাচ কোন্‌ জন্মান্তরের, কোন্‌ লোকান্তরের।

               গেল আরো দুই রাত।

অভিসারের পথ একান্তই শেষ হয়ে আসছে এই জানলারই কাছে।

           সেদিন বীণায় পরজের বিহ্বল মিড়।

    কমলিকা আপন মনে নীরবে বলছে,

           ""ওগো কাতর, ওগো হতাশ, আর ডেকো না।

               আমার আর দেরি নেই।'

           কিন্তু যাবে কার কাছে।

        চোখে না দেখেছিল যাকে তারই কাছে তো?

               কেমন করে হবে।

দেখা-মানুষ আজ না-দেখা মানুষকে ছিনিয়ে নিয়ে

        পাঠিয়ে দিলে সাত-সমুদ্র-পারে রূপকথার দেশে।

               সেখানকার পথ কোন্‌ দিকে।

                   আরো এক রাত যায়।

           কৃষ্ণপক্ষের চাঁদ ডুবেছে অমাবস্যার তলায়।

                   আঁধারের ডাক কী গভীর।

    পথ-না-জানা যত-সব গুহা-গহ্বর মনের মধ্যে প্রচ্ছন্ন,

        এই ডাক সেখানে গিয়ে প্রতিধ্বনি জাগায়।

সেই অস্ফুট আকাশবাণীর সঙ্গে মিলে ওই যে বাজে বীণায় কানাড়া।

        রাজমহিষী উঠে দাঁড়িয়ে বললে, ""আজ আমি যাব।

           আমার চোখকে আমি আর ভয় করি নে।'

পথের শুকনো পাতা পায়ে পায়ে বাজিয়ে দিয়ে

               সে গেল পুরাতন অশথ গাছের তলায়।

           বীণা থামল।

        মহিষী থমকে দাঁড়ালো।

    রাজা বললে, ""ভয় কোরো না প্রিয়ে, ভয় কোরো না।'

তার গলার স্বর জলে-ভরা মেঘের দূর গুরু-গুরু ধ্বনির মতো।

    ""আমার কিছু ভয় নেই, তোমারই জয় হল।'

        এই বলে মহিষী আঁচলের আড়াল থেকে প্রদীপ বের করলে,

           ধীরে ধীরে তুললে রাজার মুখের কাছে।

    কণ্ঠ দিয়ে কথা বেরোতে চায় না, পলক পড়ে না চোখে।

           বলে উঠল, ""প্রভু আমার, প্রিয় আমার,

                   এ কী সুন্দর রূপ তোমার।'

 

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/punashcho-91/shapmochan-1263,,,
আমার কাছে শুনতে চেয়েছ,"আমার কাছে শুনতে চেয়েছ

গানের কথা;

বলতে ভয় লাগে,

তবু কিছু বলব।

মানুষের জ্ঞান বানিয়ে নিয়েছে

আপন সার্থক ভাষা।

মানুষের বোধ অবুঝ, সে বোবা,

যেমন বোবা বিশ্বব্রহ্মাণ্ড।

সেই বিরাট বোবা

আপনাকে প্রকাশ করে ইঙ্গিতে,

ব্যাখ্যা করে না।

বোবা বিশ্বের আছে ভঙ্গি, আছে ছন্দ,

আছে নৃত্য আকাশে আকাশে।

অণুপরমাণু অসীম দেশে কালে

বানিয়েছে আপন আপন নাচের চক্র,

নাচছে সেই সীমায় সীমায়;

গড়ে তুলছে অসংখ্য রূপ।

তার অন্তরে আছে বহ্নিতেজের দুর্দাম বোধ

সেই বোধ খুঁজছে আপন ব্যঞ্জনা,

ঘাসের ফুল থেকে শুরু ক'রে

আকাশের তারা পর্যন্ত।

মানুষের বোধের বেগ যখন বাঁধ মানে না,

বাহন করতে চায় কথাকে,--

তখন তার কথা হয়ে যায় বোবা,

সেই কথাটা খোঁজে ভঙ্গি, খোঁজে ইশারা,

খোঁজে নাচ, খোঁজে সুর,

দেয় আপনার অর্থকে উলটিয়ে,

নিয়মকে দেয় বাঁকা ক'রে।

মানুষ কাব্যে রচে বোবার বাণী।

মানুষের বোধ যখন বাহন করে সুরকে

তখন বিদ্যুচ্চঞ্চল পরমাণুপুঞ্জের মতোই

সুরসংঘকে বাঁধে সীমায়,

ভঙ্গি দেয় তাকে,

নাচায় তাকে বিচিত্র আবর্তনে।

সেই সীমায়-বন্দী নাচন

পায় গানে-গড়া রূপ।

সেই বোবা রূপের দল মিলতে থাকে।

সৃষ্টির অন্দরমহলে,

সেখানে যত রূপের নটী আছে

ছন্দ মেলায় সকলের সঙ্গে

নূপুর-বাঁধা চাঞ্চল্যের

দোলযাত্রায়।

আমি যে জানি

এ-কথা যে-মানুষ জানায়

বাক্যে হোক সুরে হোক, রেখায় হোক,

সে পণ্ডিত।

আমি যে রস পাই, ব্যথা পাই,

রূপ দেখি,

এ-কথা যার প্রাণ বলে

গান তারি জন্যে,

শাস্ত্রে সে আনাড়ি হলেও

তার নাড়িতে বাজে সুর।

যদি সুযোগ পাও

কথাটা নারদমুনিকে শুধিয়ো,

ঝগড়া বাধাবার জন্যে নয়,

তত্ত্বের পার পাবার জন্যে সংজ্ঞার অতীতে।

 

 
",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/amar-kachhe-shunte-cheyechho-2703,,,
আমরা কি সত্যিই চাই শোকের,"আমরা কি সত্যই চাই শোকের অবসান?

আমাদের গর্ব আছে নিজের শোককে নিয়েও।

আমাদের অতি তীব্র বেদনাও

বহন করে না স্থায়ী সত্যকে--

সান্ত্বনা নেই এমন কথায়;

এতে আঘাত লাগে আমাদের দুঃখের অহংকারে।

জীবনটা আপন সকল সঞ্চয়

ছড়িয়ে রাখে কালের চলাচলের পথে;

তার অবিরাম-ধাবিত চাকার তলায়

গুরুতর বেদনার চিহ্নও যায়

জীর্ণ হয়ে, অস্পষ্ট হয়ে।

আমাদের প্রিয়তমের মৃত্যু

একটিমাত্র দাবি করে আমাদের কাছে

সে বলে--""মনে রেখো।""

কিন্তু সংখ্যা নেই প্রাণের দাবির,

তার আহ্বান আসে চারিদিক থেকেই

মনের কাছে;

সেই উপস্থিত কালের ভিড়ের মধ্যে

অতীতকালের একটিমাত্র আবেদন

কখন হয় অগোচর।

যদি বা তার কথাটা থাকে

তার ব্যথাটা যায় চলে।

তবু শোকের অভিমান

জীবনকে চায় বঞ্চিত করতে।

স্পর্ধা ক'রে প্রাণের দূতগুলিকে বলে--

খুলব না দ্বার।

প্রাণের ফসলখেত বিচিত্র শস্যে উর্বর,

অভিমানী শোক তারি মাঝখানে

ঘিরে রাখতে চায় শোকের দেবত্র জমি,--

সাধের মরুভূমি বানায় সেখানটাতে,

তার খাজনা দেয় না জীবনকে।

মৃত্যুর সঞ্চয়গুলি নিয়ে

কালের বিরুদ্ধে তার অভিযোগ।

সেই অভিযোগে তার হার হতে থাকে দিনে দিনে।

কিন্তু চায় না সে হার মানতে;

মনকে সমাধি দিতে চায়

তার নিজকৃত কবরে।

সকল অহংকারই বন্ধন,

কঠিন বন্ধন আপন শোকের অহংকার।

ধন জন মান সকল আসক্তিতেই মোহ,

নিবিড় মোহ আপন শোকের আসক্তিতে।

 

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/amra-ki-sotyii-chai-shoker-2704,,,
তখন বয়স ছিল কাঁচা,"তখন বয়স ছিল কাঁচা;

কতদিন মনে মনে এঁকেছি নিজের ছবি,

বুনো ঘোড়ার পিঠে সওয়ার,

জিন নেই, লাগাম নেই,

ছুটেছি ডাকাত-হানা মাঠের মাঝখান দিয়ে

ভরসন্ধ্যেবেলায়;

ঘোড়ার খুরে উড়ছে ধুলো

ধরণী যেন পিছু ডাকছে আঁচল দুলিয়ে।

আকাশে সন্ধ্যার প্রথম তারা

দূরে মাঠের সীমানায় দেখা যায়

একটিমাত্র ব্যগ্র বিরহী আলো একটি কোন্‌ ঘরে

নিদ্রাহীন প্রতীক্ষায়।

যে ছিল ভাবীকালে

আগে হতে মনের মধ্যে

ফিরছিল তারি আবছায়া,

যেমন ভাবী আলোর আভাস আসে

ভোরের প্রথম কোকিল-ডাকা অন্ধকারে।

তখন অনেকখানি সংসার ছিল অজানা,

আধ্‌জানা।

তাই অপরূপের রাঙা রঙটা

মনের দিগন্ত রেখেছিলে রাঙিয়ে;

আসন্ন ভালোবাসা

এনেছিল অঘটন-ঘটনার স্বপ্ন।

তখন ভালোবাসার যে কল্পরূপ ছিল মনে

তার সঙ্গে মহাকাব্যযুগের

দুঃসাহসের আনন্দ ছিল মিলিত।

এখন অনেক খবর পেয়েছি জগতের,

মনে ঠাওরেছি

সংসারের অনেকটাই মার্কামারা খবরের

মালখানা।

মনের রসনা থেকে

অজানার স্বাদ গেছে মরে,

অনুভবে পাইনে

ভালোবাসায় সম্ভবের মধ্যে

নিয়তই অসম্ভব,

জানার মধ্যে অজানা,

কথার মধ্যে রূপকথা।

ভুলেছি প্রিয়ার মধ্যে আছে সেই নারী,

যে থাকে সাত সমুদ্রের পারে,

সেই নারী আছে বুঝি মায়ার ঘুমে,

যার জন্যে খুঁজতে হবে সোনার কাঠি।

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/tokhon-boyos-chhilo-kacha-2705,,,
সেদিন আমার ছিল খোলা সভা ,"সেদিন আমাদের ছিল খোলা সভা

আকাশের নিচে

রাঙামাটির পথের ধারে।

ঘাসের 'পরে বসেছে সবাই।

দক্ষিণের দিকে শালের গাছ সারি সারি,

দীর্ঘ, ঋজু, পুরাতন,--

স্তব্ধ দাঁড়িয়ে,

শুক্লনবমীর মায়াকে উপেক্ষা ক'রে;--

দূরে কোকিলের ক্লান্ত কাকলিতে বনস্পতি উদাসীন।

ও যেন শিবের তপোবন-দ্বারের নন্দী,

দৃঢ় নির্মম ওর ইঙ্গিত।

সভার লোকেরা বললে,--

""একটা কিছু শোনাও, কবি,

রাত গভীর হয়ে এল।""

খুললেম পুঁথিখানা,

যত পড়ে দেখি

সংকোচ লাগে মনে।

এরা এত কোমল, এত স্পর্শকাতর,

এত যত্নের ধন।

এদের কণ্ঠস্বর এত মৃদু,

এত কুণ্ঠিত।

এরা সব অন্তঃপুরিকা,

রাঙা অবগুণ্ঠন মুখের 'পরে।

তার উপরে ফুলকাটা পাড়,

সোনার সুতোয়।

রাজহংসের গতি ওদের,

মাটিতে চলতে বাধা।

প্রাচীন কাব্যে এদের বলেছে ভীরু,

বলেছে, বরবর্ণিনী।

বন্দিনী ওরা বহু সম্মানে।

ওদের নূপুর ঝংকৃত হয় প্রাচীরঘেরা ঘরে,

অনেক দামের আস্তরণে।

বাধা পায় তার নৈপুণ্যের বন্ধনে।

এই পথের ধারের সভায়,

আসতে পারে তারাই

সংসারের বাঁধন যাদের খসেছে,

খুলে ফেলেছে হাতের কাঁকন

মুছে ফেলেছে সিঁদুর;

যারা ফিরবে না ঘরের মায়ায়,

যারা তীর্থযাত্রী;

যাদের অসংকোচ অক্লান্ত গতি,

ধূলিধূসর গায়ের বসন;

যারা পথ খুঁজে পায় আকাশের তারা দেখে;

কোনো দায় নেই যাদের

কারো মন জুগিয়ে চলবার;

কত রৌদ্রতপ্ত দিনে

কত অন্ধকার অর্ধরাত্রে

যাদের কণ্ঠ প্রতিধ্বনি জাগিয়েছে

অজানা শৈলগুহায়,--

জনহীন মাঠে, পথহীন অরণ্যে।

কোথা থেকে আনব তাদের

নিন্দা প্রশংসার ফাঁদে টেনে।

উঠে দাঁড়ালেম আসন ছেড়ে।

ওরা বললে, ""কোথা যাও কবি?""

আমি বললেম,--

""যাব দুর্গমে, কঠোর নির্মমে,

নিয়ে আসব কঠিনচিত্ত উদাসীনের গান।""

 
",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/sedin-amader-chhilo-khola-sobha-2707,,,
নূতন কল্পে ,"নূতন কল্পে

সৃষ্টির আরম্ভে আঁকা হল অসীম আকাশে

কালের সীমানা

আলোর বেড়া দিয়ে।

সব চেয়ে বড়ো ক্ষেত্রটি

অযুত নিযুত কোটি কোটি বৎসরের মাপে।

সেখানে ঝাঁকে ঝাঁকে

জ্যোতিষ্কপতঙ্গ দিয়েছে দেখা,

গণনায় শেষ করা যায় না।

তারা কোন্‌ প্রথম প্রত্যুষের আলোকে

কোন্‌ গুহা থেকে উড়ে বেরোল অসংখ্য,

পাখা মেলে ঘুরে বেড়াতে লাগল চক্রপথে

আকাশ থেকে আকাশে।

অব্যক্তে তারা ছিল প্রচ্ছন্ন,

ব্যক্তের মধ্যে ধেয়ে এল

মরণের ওড়া উড়তে;--

তারা জানে না কিসের জন্যে

এই মৃত্যুর দুর্দান্ত আবেগ।

কোন্‌ কেন্দ্রে জ্বলছে সেই মহা আলোক

যার মধ্যে ঝাঁপ দিয়ে পড়বার জন্যে

হয়েছে উন্মত্তের মতো উৎসুক।

আয়ুর অবসান খুঁজছে আয়ুহীনের অচিন্ত্য রহস্যে।

একদিন আসবে কল্পসন্ধ্যা,

আলো আসবে ম্লান হয়ে,

ওড়ার বেগ হবে ক্লান্ত

পাখা যাবে খসে,

লুপ্ত হবে ওরা

চিরদিনের অদৃশ্য আলোকে।

ধরার ভূমিকায় মানব-যুগের

সীমা আঁকা হয়েছে

ছোটো মাপে

আলোক-আঁধারের পর্যায়ে

নক্ষত্রলোকের বিরাট দৃষ্টির

অগোচরে।

সেখানকার নিমেষের পরিমাণে

এখানকার সৃষ্টি ও প্রলয়।

বড়ো সীমানার মধ্যে মধ্যে

ছোটো ছোটো কালের পরিমণ্ডল

আঁকা হচ্ছে মোছা হচ্ছে।

বুদ্বুদের মতো উঠল মহেন্দজারো,

মরুবালুর সমুদ্রে, নিঃশব্দে গেল মিলিয়ে।

সুমেরিয়া, আসীরিয়া, ব্যাবিলন, মিসর,

দেখা দিল বিপুল বলে

কালের ছোটো-বেড়া-দেওয়া

ইতিহাসের রঙ্গস্থলীতে,

কাঁচা কালির লিখনের মতো

লুপ্ত হয়ে গেল

অস্পষ্ট কিছু চিহ্ন রেখে।

তাদের আকাঙক্ষাগুলো ছুটেছিল পতঙ্গের মতো

অসীম দুর্লক্ষ্যের দিকে।

বীরেরা বলেছিল

অমর করবে সেই আকাঙক্ষার কীর্তিপ্রতিমা;

তুলেছিল জয়স্তম্ভ।

কবিরা বলেছিল, অমর করবে

সেই আকাঙক্ষার বেদনাকে,

রচেছিল মহাকবিতা।

সেই মুহূর্তে মহাকাশের অগণ্য-যোজন পত্রপটে

লেখা হচ্ছিল

ধাবমান আলোকের জ্বলদক্ষরে

সুদূর নক্ষত্রের

হোমহুতাগ্নির মন্ত্রবাণী।

সেই বাণীর একটি একটি ধ্বনির

উচ্চারণ কালের মধ্যে

ভেঙে পড়েছে যুগের জয়স্তম্ভ,

নীরব হয়েছে কবির মহাকাব্য,

বিলীন হয়েছে আত্মগৌরবে স্পর্ধিত জাতির ইতিহাস।

আজ রাত্রে আমি সেই নক্ষত্রলোকের

নিমেষহীন আলোর নিচে

আমার লতাবিতানে বসে

নমস্কার করি মহাকালকে।

অমরতার আয়োজন

শিশুর শিথিল মুষ্টিগত

খেলার সামগ্রীর মতো

ধুলায় প'ড়ে বাতাসে যাক উড়ে।

আমি পেয়েছি ক্ষণে ক্ষণে অমৃতভরা

মুহূর্তগুলিকে,

তার  সীমা কে বিচার করবে?

তার অপরিমেয় সত্য

অযুত নিযুত বৎসরের

নক্ষত্রের পরিধির মধ্যে

ধরে না;

কল্পান্ত যখন তার সকল প্রদীপ নিবিয়ে

সৃষ্টির রঙ্গমঞ্চ দেবে অন্ধকার করে

তখনো সে থাকবে প্রলয়ের নেপথ্যে

কল্পান্তরের প্রতীক্ষায়।

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/nuton-kolpe-2708,,,
শুরু হতেই ও আমার সঙ্গ ধরেছে,"শুরু হতেই ও আমার সঙ্গ ধরেছে,

ঐ একটা অনেক কালের বুড়ো,

আমাতে মিশিয়ে আছে এক হয়ে।

আজ আমি ওকে জানাচ্ছি--

পৃথক হব আমরা।

ও এসেছে কতলক্ষ পূর্বপুরুষের

রক্তের প্রবাহ বেয়ে;

কত যুগের ক্ষুধা ওর, কত তৃষ্ণা;

সে সব বেদনা বহু দিনরাত্রিকে মথিত করেছে

সুদীর্ঘ ধারাবাহী অতীতকালে;

তাই নিয়ে ও অধিকার ক'রে বসল

নবজাত প্রাণের এই বাহনকে,

ঐ প্রাচীন, ঐ কাঙাল।

আকাশবাণী আসে ঊর্ধ্বলোক হতে,

ওর কোলাহলে সে যায় আবিল হয়ে।

নৈবেদ্য সাজাই পূজার থালায়,

ও হাত বাড়িয়ে নেয় নিজে।

জীর্ণ করে ওকে দিনে দিনে পলে পলে,

বাসনার দহনে,

ওর জরা দিয়ে আচ্ছন্ন করে আমাকে

যে-আমি জরাহীন।

মুহূর্তে মুহূর্তে ও জিতে নিয়েছে আমার মমতা,

তাই ওকে যখন মরণে ধরে

ভয় লাগে আমার

যে-আমি মৃত্যুহীন।

আমি আজ পৃথক হব।

ও থাক্‌ ঐ খানে দ্বারের বাহিরে,

ঐ বৃদ্ধ, ঐ বুভুক্ষু।

ও ভিক্ষা করুক, ভোগ করুক,

তালি দিক্‌ বসে বসে

ওর ছেঁড়া চাদরখানাতে;

জন্মমরণের মাঝখানটাতে

যে আল-বাঁধা খেতটুকু আছে

সেইখানে করুক উঞ্ছবৃত্তি।

আমি দেখব ওকে জানলায় ব'সে,

ঐ দূরপথের পথিককে,

দীর্ঘকাল ধরে যে এসেছে

বহু দেহমনের নানা পথের বাঁকে বাঁকে

মৃত্যুর নানা খেয়া পার হয়ে।

উপরের তলায় বসে দেখব ওকে

ওর নানা খেয়ালের আবেশে,

আশা-নৈরাশ্যের ওঠা-পড়ায় সুখদুঃখের আলো-আঁধারে।

দেখব যেমন করে পুতুলনাচ দেখে;

হাসব মনে মনে।

মুক্ত আমি, স্বচ্ছ আমি, স্বতন্ত্র আমি,

নিত্যকালের আলো আমি,

সৃষ্টি-উৎসের আনন্দধারা আমি,

অকিঞ্চন আমি,

আমার কোনো কিছুই নেই

অহংকারের প্রাচীরে ঘেরা।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/shurhu-hotei-o-amar-2709,,,
আজ শরতের আলোক,"আজ শরতের আলোয় এই যে চেয়ে দেখি

মনে হয় এ যেন আমার প্রথম দেখা।

আমি দেখলেম নবীনকে,

প্রতিদিনের ক্লান্ত চোখ

যার দর্শন হারিয়েছে।

কল্পনা করছি,--

অনাগত যুগ থেকে

তীর্থযাত্রী আমি

ভেসে এসেছি মন্ত্রবলে।

উজান স্বপ্নের স্রোতে

পৌঁছলেম এই মুহূর্তেই

বর্তমান শতাব্দীর ঘাটে।

কেবলি তাকিয়ে আছি উৎসুক চোখে।

আপনাকে দেখছি আপনার বাইরে,--

অন্যযুগের অজানা আমি

অভ্যস্ত পরিচয়ের পরপারে।

তাই তাকে নিয়ে এত গভীর কৌতূহল।

যার দিকে তাকাই

চক্ষু তাকে আঁকড়িয়ে থাকে

পুষ্পলগ্ন ভ্রমরের মতো।

আমার নগ্নচিত্ত আজ মগ্ন হয়েছে

সমস্তের মাঝে।

জনশ্রুতির মলিন হাতের দাগ লেগে

যার রূপ হয়েছে অবলুপ্ত,

যা পরেছে তুচ্ছতার মলিন চীর

তার সে জীর্ণ উত্তরীয় আজ গেল খ'সে।

দেখা দিল সে অস্তিত্বের পূর্ণ মূল্যে।

দেখা দিল সে অনির্বচনীয়তায়।

যে বোবা আজ পর্যন্ত ভাষা পায়নি

জগতের সেই অতি প্রকাণ্ড উপেক্ষিত

আমার সামনে খুলেছে তার অচল মৌন,

ভোর-হয়ে-ওঠা বিপুল রাত্রির প্রান্তে

প্রথম চঞ্চল বাণী জাগল যেন।

আমার এতকালের কাছের জগতে

আমি ভ্রমণ করতে বেরিয়েছি দূরের পথিক।

তার আধুনিকের ছিন্নতার ফাঁকে ফাঁকে

দেখা দিয়েছে চিরকালের রহস্য।

সহমরণের বধূ

বুঝি এমনি ক'রেই দেখতে পায়

মৃত্যুর ছিন্নপর্দার ভিতর দিয়ে

নূতন চোখে

চিরজীবনের অম্লান স্বরূপ।

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/aj-shoroter-alok-2710,,,
আমার ফুল বাগানের ফুলগুলিকে,"আমার ফুলবাগানের ফুলগুলিকে

বাঁধব না আজ তোড়ায়,

রঙ-বেরঙের সুতোগুলো থাক্‌,

থাক্‌ পড়ে ঐ জরির ঝালর।

শুনে ঘরের লোকে বলে,

""যদি না বাঁধ জড়িয়ে জড়িয়ে

ওদের ধরব কী করে,

ফুলদানিতে সাজাব কোন্‌ উপায়ে?""

আমি বলি,

""আজকে ওরা ছুটি-পাওয়া নটী,

ওদের উচ্চহাসি অসংযত,

ওদের এলোমেলো হেলাদোলা

বকুলবনে অপরাহ্নে,

চৈত্রমাসের পড়ন্ত রৌদ্রে।

আজ দেখো ওদের যেমন-তেমন খেলা,

শোনো ওদের যখন-তখন কলধ্বনি,

তাই নিয়ে খুশি থাকো।""

বন্ধু বললে,

""এলেম তোমার ঘরে

ভরা পেয়ালার তৃষ্ণা নিয়ে।

তুমি খ্যাপার মতো বললে,

আজকের মতো ভেঙে ফেলেছি

ছন্দের সেই পুরোনো পেয়ালাখানা

আতিথ্যের ত্রুটি ঘটাও কেন?""

আমি বলি, ""চলো না ঝরনাতলায়,

ধারা সেখানে ছুটছে আপন খেয়ালে,

কোথাও মোটা, কোথাও সরু।

কোথাও পড়ছে শিখর থেকে শিখরে,

কোথাও লুকোল গুহার মধ্যে।

তার মাঝে মাঝে মোটা পাথর

পথ ঠেকিয়ে দাঁড়িয়ে থাকে বর্বরের মতো,

মাঝে মাঝে গাছের শিকড়

কাঙালের মতো ছড়িয়েছে আঙুলগুলো,

কাকে ধরতে চায় ঐ জলের ঝিকিমিকির মধ্যে?""

সভার লোকে বললে,

""এ যে তোমার আবাঁধা বেণীর বাণী,

বন্দিনী সে গেল কোথায়?""

আমি বলি, ""তাকে তুমি পারবে না আজ চিনতে,

তার সাতনলী হারে আজ ঝলক নেই,

চমক দিচ্ছে না চুনি-বসানো কঙ্কণে।""

ওরা বললে, ""তবে মিছে কেন?

কী পাবে ওর কাছ থেকে?""

আমি বলি, ""যা পাওয়া যায় গাছের ফুলে

ডালে পালায় সব মিলিয়ে।

পাতার ভিতর থেকে

তার রঙ দেখা যায় এখানে সেখানে,

গন্ধ পাওয়া যায় হাওয়ার ঝাপটায়।

চারদিকের খোলা বাতাসে

দেয় একটুখানি নেশা লাগিয়ে।

মুঠোয় করে ধরবার জন্যে সে নয়,

তার অসাজানো আটপহুরে পরিচয়কে

অনাসক্ত হয়ে মানবার জন্যে

তার আপন স্থানে।""

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/amar-phulbaganer-phulgulike-2711,,,
পাঁচিলের এধারে,"পাঁচিলের এধারে

ফুলকাটা চিনের টবে

সাজানো গাছ সুসংযত।

ফুলের কেয়ারিতে

কাঁচিছাঁটা বেগনি গাছের পাড়।

পাঁচিলের গায়ে গায়ে

বন্দী-করা লতা।

এরা সব হাসে মধুর করে,

উচ্চহাস্য নেই এখানে;

হাওয়ায় করে দোলাদুলি

কিন্তু জায়গা নেই দুরন্ত নাচের,

এরা আভিজাত্যের সুশাসনে বাঁধা।

বাগানটাকে দেখে মনে হয়

মোগল বাদশার জেনেনা,

রাজ-আদরে অলংকৃত,

কিন্তু পাহারা চারদিকে,

চরের দৃষ্টি আছে ব্যবহারের প্রতি।

পাঁচিলের ওপারে দেখা যায়

একটি সুদীর্ঘ য়ুকলিপটাস

খাড়া উঠেছে ঊর্ধ্বে।

পাশেই দুটি তিনটি সোনাঝুরি

প্রচুর পল্লবে প্রগল্‌ভ।

নীল আকাশ অবারিত বিস্তীর্ণ

ওদের মাথার উপরে।

অনেকদিন দেখেছি অন্যমনে,

আজ হঠাৎ চোখে পড়ল

ওদের সমুন্নত স্বাধীনতা,

দেখলেম, সৌন্দর্যের মর্যাদা

আপন মুক্তিতে।

ওরা ব্রাত্য, আচারমুক্ত, ওরা সহজ;

সংযম আছে ওদের মজ্জার মধ্যে

বাইরে নেই শৃঙ্খলার বাঁধাবাঁধি।

ওদের আছে শাখার দোলন

দীর্ঘ লয়ে;

পল্লবগুচ্ছ নানা খেয়ালের;

মর্মরধ্বনি হাওয়ায় ছড়ানো।

আমার মনে লাগল ওদের ইঙ্গিত;

বললেম, ""টবের কবিতাকে

রোপণ করব মাটিতে,

ওদের ডালপালা যথেচ্ছ ছড়াতে দেব

বেড়াভাঙা ছন্দের অরণ্যে।""

 

 

",রবীন্দ্রনাথ ঠাকুর ,গদ্যছন্দ, https://www.tagoreweb.in/Verses/shesh-saptak-97/pachiler-edhare-2712,,,
আকাশে চেয়ে দেখি,"আকাশে চেয়ে দেখি

অবকাশের অন্ত নেই কোথাও।

দেশকালের সেই সুবিপুল আনুকূল্যে

তারায় তারায় নিঃশব্দ আলাপ,

তাদের দ্রুতবিচ্ছুরিত আলোক-সংকেতে

তপস্বিনী নীরবতার ধ্যান কম্পমান।

অসংখ্যের ভারে পরিকীর্ণ আমার চিত্ত;

চারদিকে আশু প্রয়োজনের কাঙালের দল;

অসীমের অবকাশকে খণ্ড খণ্ড করে

ভিড় করেছে তারা

উৎকণ্ঠ কোলাহলে।

সংকীর্ণ জীবনে আমার স্বর তাই বিজড়িত,

সত্য পৌঁছয় না অনুজ্জ্বল বাণীতে।

প্রতিদিনের অভ্যস্ত কথার

মূল্য হল দীন;

অর্থ গেল মুছে।

আমার ভাষা যেন

কুয়াশার জড়িমায় অবমানিত

হেমন্তের বেলা,

তার সুর পড়েছে চাপা।

সুস্পষ্ট প্রভাতের মতো

মন অনায়াসে মাথা তুলে বলতে পারে না--

""ভালোবাসি।""

সংকোচ লাগে কণ্ঠের কৃপণতায়।

তাই ওগো বনস্পতি,

তোমার সম্মুখে এসে বসি সকালে বিকালে,

শ্যামচ্ছায়ায় সহজ করে নিতে চাই

আমার বাণী।

দেখি চেয়ে, তোমার পল্লবস্তবক

অনায়াসে পার হয়েছে

শাখাব্যূহের জটিলতা,

জয় করে নিয়েছে চারদিকে নিস্তব্ধ অবকাশ।

তোমার নিঃশব্দ উচ্ছ্বাস সেই উদার পথে

উত্তীর্ণ হয়ে যায়

সূর্যোদয়-মহিমার মাঝে।

সেই পথ দিয়ে দক্ষিণ বাতাসের স্রোতে

অনাদি প্রাণের মন্ত্র

তোমার নবকিশলয়ের মর্মে এসে মেলে--

বিশ্বহৃদয়ের সেই আনন্দমন্ত্র--

""ভালোবাসি।""

বিপুল ঔৎসুক্য আমাকে বহন করে নিয়ে যায়

সুদূরে;

বর্তমান মুহূর্তগুলিকে

অবলুপ্ত করে কালহীনতায়।

যেন কোন্‌ লোকান্তরগত চক্ষু

জন্মান্তর থেকে চেয়ে থাকে

অমার মুখের দিকে,--

চেতনাকে নিষ্কারণ বেদনায়

সকল সীমার পরপারে দেয় পাঠিয়ে।

ঊর্ধ্বলোক থেকে কানে আসে

সৃষ্টির শাশ্বতবাণী--

""ভালোবাসি।""

যেদিন যুগান্তের রাত্রি হল অবসান

আলোকের রশ্মিদূত

বিকীর্ণ করেছিল এই আদিমবাণী

আকাশে আকাশে।

সৃষ্টিযুগের প্রথম লগ্নে

প্রাণসমুদ্রের মহাপ্লাবনে

তরঙ্গে তরঙ্গে দুলেছিল এই মন্ত্র-বচন।

এই বাণীই দিনে দিনে রচনা করেছে

স্বর্ণচ্ছটায় মানসী প্রতিমা

আমার বিরহ-গগনে

অস্তসাগরের নির্জন ধূসর উপকূলে।

আজ দিনান্তের অন্ধকারে

এজন্মের যত ভাবনা যত বেদনা

নিবিড় চেতনায় সম্মিলিত হয়ে

সন্ধ্যাবেলার একলা তারার মতো

জীবনের শেষবাণীতে হোক উদ্ভাসিত--

""ভালোবাসি।""

 

 
",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/akashe-cheye-dekhi-2713,,,
আমার এই ছোট কলসিটা পেতে রাখি,"আমার এই ছোটো কলসিটা পেতে রাখি

ঝরনাধারার নিচে।

বসে থাকি

কোমরে আঁচল বেঁধে,

সারা সকালবেলা,

শেওলা ঢাকা পিছল পাথরটাতে

পা ঝুলিয়ে।

এক নিমেষেই ঘট যায় ভরে

তার পরে কেবলি তার কানা ছাপিয়ে ওঠে,

জল পড়তে থাকে ফেনিয়ে ফেনিয়ে

বিনা কাজে বিনা ত্বরায়;

ঐ যে সূর্যের আলোয়

উপচে-পড়া জলের চলে ছুটির খেলা,

আমার খেলা ঐ সঙ্গেই ছলকে ওঠে

মনের ভিতর থেকে।

সবুজ বনের মিনে-করা

উপত্যকার নীল আকাশের পেয়ালা,

তারি পাহাড়-ঘেরা কানা ছাপিয়ে

পড়ছে ঝরঝরানির শব্দ।

ভোরের ঘুমে তার ডাক শুনতে পায়

গাঁয়ের মেয়েরা।

জলের ধ্বনি

বেগনি রঙের বনের সীমানা যায় পেরিয়ে,

নেমে যায় যেখানে ঐ বুনোপাড়ার মানুষ

হাট করতে আসে,

তরাই গ্রামের রাস্তা ছেড়ে

বাঁকে বাঁকে উঠতে থাকে চড়াই পথ বেয়ে,

তার বলদের গলায়

রুনুঝুনু ঘণ্টা বাজে,

তার বলদের পিঠে

শুকনো কাঠের আঁটি বোঝাই-করা।

এমনি করে

প্রথম প্রহর গেল কেটে।

রাঙা ছিল সকালবেলাকার

নতুন রৌদ্রের রঙ,

উঠল সাদা হয়ে।

বক উড়ে চলেছে পাহাড় পেরিয়ে

জলার দিকে,

শঙ্খচিল উড়ছে একলা

ঘন নীলের মধ্যে,ঊর্ধ্বমুখ পর্বতের উধাও চিত্তে

নিঃশব্দ জপমন্ত্রের মতো।

বেলা হল,

ডাক পড়ল ঘরে।

ওরা রাগ করে বললে,

""দেরি করলি কেন?""

চুপ করে থাকি নিরুত্তরে।

ঘট ভরতে দেরি হয় না

সে তো সবাই জানে;

বিনাকাজে উপচে-পড়া-সময় খোওয়ানো,

তার খাপছাড়া কথা ওদের বোঝাবে কে",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/amar-ei-chhoto-kolsita-2714,,,
তুমি প্রভাতের শুকতারা ,"তুমি প্রভাতের শুকতারা

আপন পরিচয় পালটিয়ে দিয়ে

কখনো বা তুমি দেখা দাও

গোধূলির দেহলিতে,

এই কথা বলে জ্যোতিষী।

সূর্যাস্তবেলায় মিলনের দিগন্তে

রক্ত-অবগুণ্ঠনের নিচে

শুভদৃষ্টির প্রদীপ তোমার জ্বাল

শাহানার সুরে।

সকালবেলায় বিরহের আকাশে

শূন্য বাসরঘরের খোলা দ্বারে

ভৈরবীর তানে লাগাও

বৈরাগ্যের মূর্ছনা।

সুপ্তিসমুদ্রের এপারে ওপারে,

চিরজীবন,

সুখদুঃখের আলোয় অন্ধকারে

মনের মধ্যে দিয়েছ

আলোকবিন্দুর স্বাক্ষর।

যখন নিভৃতপুলকে রোমাঞ্চ লেগেছে মনে

গোপনে রেখেছ তার 'পরে

সুরলোকের সম্মতি,

ইন্দ্রাণীর মালার একটি পাপড়ি,

তোমাকে এমনি করেই জেনেছি

আমাদের সকালসন্ধ্যার সোহাগিনী।

পণ্ডিত তোমাকে বলে শুক্রগ্রহ;

বলে, আপন সুদীর্ঘ কক্ষে

তুমি বৃহৎ, তুমি বেগবান,

তুমি মহিমান্বিত;

সূর্যবন্দনার প্রদক্ষিণপথে

তুমি পৃথিবীর সহযাত্রী,

রবিরশ্মিগ্রথিত দিনরত্নের মালা

দুলছে তোমার কণ্ঠে।

যে মহাযুগের বিপুল ক্ষেত্রে

তোমার নিগূঢ় জগদ্ব্যাপার

সেখানে তুমি স্বতন্ত্র, সেখানে সুদূর,

সেখানে লক্ষকোটিবৎসর

আপনার জনহীন রহস্যে তুমি অবগুণ্ঠিত।

আজ আসন্ন রজনীর প্রান্তে

কবিচিত্তে যখন জাগিয়ে তুলেছ

নিঃশব্দ শান্তিবাণী।

সেই মুহূর্তেই

আমাদের অজ্ঞাত ঋতুপর্যায়ের আবর্তন

তোমার জলে স্থলে বাষ্পমণ্ডলীতে

রচনা করছে সৃষ্টিবৈচিত্র৻।

তোমার সেই একেশ্বর যজ্ঞে

আমাদের নিয়ন্ত্রণ নেই,

আমাদের প্রবেশদ্বার রুদ্ধ।

হে পণ্ডিতের গ্রহ,

তুমি জ্যোতিষের সত্য

সে-কথা মানবই,

সে সত্যের প্রমাণ আছে গণিতে।

কিন্তু এও সত্য, তার চেয়েও সত্য

যেখানে তুমি আমাদেরি

আপন শুকতারা, সন্ধ্যাতারা,

যেখানে তুমি ছোটো, তুমি সুন্দর,

যেখানে আমাদের হেমন্তের শিশিরবিন্দুর সঙ্গে তোমার তুলনা,

যেখানে শরতের শিউলি ফুলের উপমা তুমি,

যেখানে কালে কালে

প্রভাতে মানব-পথিককে

নিঃশব্দে সংকেত করেছ

জীবনযাত্রার পথের মুখে,

সন্ধ্যায় ফিরে ডেকেছ

চরম বিশ্রামে।

 

 
",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/tumi-probhater-shuktara-2715,,,
অনেককালের একটিমাত্র দিন ,"অনেককালের একটিমাত্র দিন

কেমন করে বাঁধা পড়েছিল

একটা কোনো ছন্দে, কোনো গানে,

কোনো ছবিতে।

কালের দূত তাকে সরিয়ে রেখেছিল

চলাচলের পথের বাইরে।

যুগের ভাসান খেলায়

অনেক কিছু চলে গেল ঘাট পেরিয়ে,

সে কখন ঠেকে গিয়েছিল বাঁকের মুখে

কেউ জানতে পারে নি।

মাঘের বনে

আমের কত বোল ধরল,

কত পড়ল ঝরে;

ফাল্গুনে ফুটল পলাশ,

গাছতলার মাটি দিল ছেয়ে;

চৈত্রের রৌদ্রে আর সর্ষের খেতে

কবির লড়াই লাগল যেন

মাঠে আর আকাশে।

আমার সেই আটকে-পড়া দিনটির গায়ে

কোনো ঋতুর কোনো তুলির

চিহ্ন লাগেনি।

একদা ছিলেম ঐ দিনের মাঝখানেই।

দিনটা ছিল গা ছড়িয়ে

নানা কিছুর মধ্যে;

তারা সমস্তই ঘেঁষে ছিল আশেপাশে সামনে।

তাদের দেখে গেছি সবটাই

কিন্তু চোখে পড়েনি সমস্তটা।

ভালোবেসেছি,

ভালো করে জানিনি

কতখানি বেসেছি।

অনেক গেছে ফেলাছড়া;

আনমনার রসের পেয়ালায়

বাকি ছিল কত।

সেদিনের যে পরিচয় ছিল আমার মনে

আজ দেখি তার চেহারা অন্য ছাঁদের।

কত এলোমেলো, কত যেমন-তেমন

সব গেছে মিলিয়ে।

তার মধ্যে থেকে বেরিয়ে পড়েছে যে

তাকে আজ দূরের পটে দেখছি যেন

সেদিনকার সে নববধূ।

তনু তার দেহলতা,

ধূপছায়া রঙের আঁচলটি

মাথায় উঠেছে খোঁপাটুকু ছাড়িয়ে।

ঠিকমতো সময়টি পাই নি।

তাকে সব কথা বলবার,

অনেক কথা বলা হয়েছে যখন-তখন,

সে-সব বৃথা কথা।

হতে হতে বেলা গেছে চলে।

আজ দেখা দিয়েছে তার মূর্তি,--

স্তব্ধ সে দাঁড়িয়ে আছে

ছায়া-আলোর বেড়ার মধ্যে,

মনে হচ্ছে কী একটা কথা বলবে,

বলা হল না,--

ইচ্ছে করছে ফিরে যাই পাশে,

ফেরার পথ নেই।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/onekkaler-ektimatro-din-2716,,,
যখন দেখা হল,"যখন দেখা হল

তার সঙ্গে চোখে চোখে

তখন আমার প্রথম বয়েস;

সে আমাকে শুধাল,

""তুমি খুঁজে বেড়াও কাকে?""

আমি বললেম,

""বিশ্বকবি তাঁর অসীম ছড়াটা থেকে

একটা পদ ছিঁড়ে নিলেন কোন্‌ কৌতুকে,

ভাসিয়ে দিলেন

পৃথিবীর হাওয়ার স্রোতে,

যেখানে ভেসে বেড়ায়

ফুলের থেকে গন্ধ,

বাঁশির থেকে ধ্বনি।

ফিরছে সে মিলের পদটি পাবে ব'লে;

তার মৌমাছির পাখায় বাজে

খুঁজে বেড়াবার নীরব গুঞ্জরণ।""

শুনে সে রইল চুপ করে

অন্য দিকে মুখ ফিরিয়ে।

আমার মনে লাগল ব্যথা,

বললেম, ""কী ভাবছ তুমি?""

ফুলের পাপড়ি ছিঁড়তে ছিঁড়তে সে বললে,--

""কেমন করে জানবে তাকে পেলে কিনা,

তোমার সেই অসংখ্যের মধ্যে একটিমাত্রকে।""

আমি বললেম,

""আমি যে খুঁজে বেড়াই

সে তো আমার ছিন্ন জীবনের

সবচেয়ে গোপন কথা;

ও-কথা হঠাৎ আপনি ধরা পড়ে

যার আপন বেদনায়,

আমি জানি

আমার গোপন মিল আছে তারি ভিতর।""

কোনো কথা সে বলল না।

কচি শ্যামল তার রঙটি;

গলায় সরু সোনার হারগাছি,

শরতের মেঘে লেগেছে

ক্ষীণ রোদের রেখা।

চোখে ছিল

একটা দিশাহারা ভয়ের চমক

পাছে কেউ পালায় তাকে না ব'লে।

তার দুটি পায়ে ছিল দ্বিধা,

ঠাহর পায়নি

কোন্‌খানে সীমা

তার আঙিনাতে।

দেখা হল।

সংসারে আনাগোনার পথের পাশে

আমার প্রতীক্ষা ঐটুকু নিয়ে।

তার পরে সে চলে গেছে।

 

 


",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/jokhon-dekha-holo-2717,,,
পাড়ায় আছে ক্লাব,"পাড়ায় আছে ক্লাব,

আমার একতলার ঘরখানা

দিয়েছি ওদের ছেড়ে।

কাগজে পেয়েছি প্রশংসাবাদ,

ওরা মীটিং করে আমাকে পরিয়েছে মালা।

আজ আট বছর থেকে

শূন্য আমার ঘর।

আপিস থেকে ফিরে এসে দেখি

সে ঘরের একটা ভাগে

টেবিলে পা তুলে

কেউ পড়ছে খবরের কাগজ,

কেউ খেলছে তাস,

কেউ করছে তুমুল তর্ক।

তামাকের ধোঁয়ায়

ঘনিয়ে ওঠে বদ্ধ হাওয়া,

ছাইদানিতে জমতে থাকে,

ছাই, দেশলাইকাঠি,

পোড়া সিগারেটের টুকরো।

এই প্রচুর পরিমাণ ঘোলা আলাপের

গোলামাল দিয়ে

দিনের পর দিন

আমার সন্ধ্যার শূন্যতা দিই ভরে।

আবার রাত্তির দশটার পরে

খালি হয়ে যায়

উপুড়-করা একটা উচ্ছিষ্ট অবকাশ।

বাইরে থেকে আসে ট্র৻ামের শব্দ,

কোনোদিন আপন মনে শুনি

গ্রামোফোনের গান,

যে কয়টা রেকর্ড আছে

ঘুরে ফিরে তারি আবৃত্তি।

আজ ওরা কেউ আসে নি;

গেছে হাবড়া স্টেশনে

অভ্যর্থনায়;

কে সদ্য এনেছে

সমুদ্রপারের হাততালি

আপন নামটার সঙ্গে বেঁধে।

নিবিয়ে দিয়েছি বাতি।

যাকে বলে ""আজকাল'

অনেকদিন পরে

সেই আজকালটা, সেই প্রতিদিনের নকীব

আজ নেই সন্ধ্যায় আমার ঘরে।

আটবছর আগে

এখানে ছিল হাওয়ায়-ছড়ানো যে স্পর্শ,

চুলের যে অস্পষ্ট গন্ধ,

তারি একটা বেদনা লাগল

ঘরের সব কিছুতেই।

যেন কী শুনব বলে

রইল কান পাতা;

সেই ফুলকাটা ঢাকাওয়ালা

পুরোনো খালি চৌকিটা

যেন পেয়েছে কার খবর।

পিতামহের আমলের

পুরোনো মুচকুন্দ গাছ

দাঁড়িয়ে আছে জানলার সামনে

কৃষ্ণ রাতের অন্ধকারে।

রাস্তার ওপারের বাড়ি

আর এই গাছের মধ্যে যেটুকু আকাশ আছে

সেখানে দেখা যায়

জ্বলজ্বল করছে একটি তারা।

তাকিয়ে রইলেম তার দিকে চেয়ে,

টনটন করে বুকের ভিতরটা।

যুগল জীবনের জোয়ার জলে

কত সন্ধ্যায় দুলেছে ঐ তারার ছায়া।

অনেক কথার মধ্যে

মনে পড়ছে ছোট্ট একটি কথা।

সেদিন সকালে

কাগজ পড়া হয়নি কাজের ভিড়ে;

সন্ধ্যেবেলায় সেটা নিয়ে

বসেছি এই ঘরেতেই,

এই জানলার পাশে

এই কেদারায়।

চুপি চুপি সে এল পিছনে

কাগজখানা দ্রুত কেড়ে নিল হাত থেকে।

চলল কাড়াকাড়ি

উচ্চ হাসির কলরোলে।

উদ্ধার করলুম লুঠের জিনিস,

স্পর্ধা করে আবার বসলুম পড়তে।

হঠাৎ সে নিবিয়ে দিল আলো।

আমার সেদিনকার

সেই হার-মানা অন্ধকার

আজ আমাকে সর্বাঙ্গে ধরেছে ঘিরে,

যেমন করে সে আমাকে ঘিরেছিল

দুয়ো-দেওয়া নীরব হাসিতে ভরা

বিজয়ী তার দুই বাহু দিয়ে,

সেদিনকার সেই আলো-নেবা নির্জনে।

হঠাৎ ঝরঝরিয়ে উঠল হাওয়া

গাছের ডালে ডালে,

জানলাটা উঠল শব্দ করে,

দরজার কাছের পর্দাটা

উড়ে বেড়াতে লাগল অস্থির হয়ে।

আমি বলে উঠলেম,

""ওগো, আজ তোমার ঘরে তুমি এসেছ কি

মরণলোক থেকে

তোমার বাদামি রঙের শাড়িখানি পরে?""

একটা নিঃশ্বাস লাগল আমার গায়ে,

শুনলেম অশ্রুতবাণী,

""কার কাছে আসব?""

আমি বললেম,

""দেখতে কি পেলে না আমাকে?""

শুনলেম,

""পৃথিবীতে এসে

যাকে জেনেছিলেম একান্তই,

সেই আমার চিরকিশোর বঁধু

তাকে তো আর পাইনে দেখতে

এই ঘরে।""

শুধালেম, ""সে কি নেই কোথাও?""

মৃদু শান্তসুরে বললে,

""সে আছে সেইখানেই

যেখানে আছি আমি।

আর কোথাও না।""

দরজার কাছে শুনলেম উত্তেজিত কলরব,

হাবড়া স্টেশন থেকে

ওরা ফিরেছে।

 

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/paray-achhe-klab-2718,,,
পিলসুজের উপর পিতলের প্রদীপ,"পিলসুজের উপর পিতলের প্রদীপ,

খড়কে দিয়ে উসকে দিচ্ছে থেকে থেকে।

হাতির দাঁতের মতো কোমল সাদা

পঙ্খের কাজ-করা মেজে;

তার উপরে খান-দুয়েক মাদুর পাতা।

ছোটো ছেলেরা জড়ো হয়েছি ঘরের কোণে

মিটমিটে আলোয়।

বুড়ো মোহন সর্দার

কলপ-লাগানো চুল বাবরি-করা,

মিশকালো রঙ

চোখ দুটো যেন বেরিয়ে আসছে,

শিথিল হয়েছে মাংস,

হাতের পায়ের হাড়গুলো দীর্ঘ,

কণ্ঠস্বর সরু-মোটায় ভাঙা।

রোমাঞ্চ লাগবার মতো তার পূর্ব-ইতিহাস।

বসেছে আমাদের মাঝখানে,

বলছে রোঘো ডাকাতের কথা।

আমরা সবাই গল্প আঁকড়ে বসে আছি।

দক্ষিণের হাওয়া-লাগা ঝাউডালের মতো

দুলছে মনের ভিতরটা।

খোলা জানলার সামনে দেখা যায় গলি,

একটা হলদে গ্যাসের আলোর খুঁটি

দাঁড়িয়ে আছে একচোখো ভূতের মতো।

পথের বাঁ ধারটাতে জমেছে ছায়া।

গলির মোড়ে সদর রাস্তায়

বেলফুলের মালা হেঁকে গেল মালী।

পাশের বাড়ি থেকে

কুকুর ডেকে উঠল অকারণে।

নটার ঘণ্টা বাজল দেউড়িতে।

অবাক হয়ে শুনছি রোঘোর চরিতকথা।

তত্ত্বরত্নের ছেলের পৈতে,

রোঘো বলে পাঠাল চরের মুখে,

""নমো নমো করে সারলে চলবে না ঠাকুর,

ভেবো না খরচের কথা।""

মোড়লের কাছে পত্র দেয়

পাঁচ হাজার টাকা দাবি ক'রে ব্রাহ্মণের জন্যে।

রাজার খাজনা-বাকির দায়ে

বিধবার বাড়ি যায় বিকিয়ে,

হঠাৎ দেওয়ানজির ঘরে হানা দিয়ে

দেনা শোধ ক'রে দেয় রঘু।

বলে--""অনেক গরিবকে দিয়েছ ফাঁকি,

কিছু হালকা হোক তার বোঝা।""

একদিন তখন মাঝরাত্তির,

ফিরছে রোঘো লুঠের মাল নিয়ে,

নদীতে তার ছিপের নৌকো

অন্ধকারে বটের ছায়ায়।

পথের মধ্যে শোনে--

পাড়ায় বিয়েবাড়িতে কান্নার ধ্বনি,

বর ফিরে চলেছে বচসা করে;

কনের বাপ পা আঁকড়ে ধরেছে বরকর্তার।

এমন সময় পথের ধারে

ঘন বাঁশ বনের ভিতর থেকে

হাঁক উঠল, রে রে রে রে রে রে।

আকাশের তারাগুলো

যেন উঠল থরথরিয়ে।

সবাই জানে রোঘো ডাকাতের

পাঁজর-ফাটানো ডাক।

বরসুদ্ধ পালকি পড়ল পথের মধ্যে;

বেহারা পালাবে কোথায় পায় না ভেবে।

ছুটে বেরিয়ে এল মেয়ের মা

অন্ধকারের মধ্যে উঠল তার কান্না--

""দোহাই বাবা, আমার মেয়ের জাত বাঁচাও।""

রোঘো দাঁড়াল যমদূতের মতো--

পালকি থেকে টেনে বের করলে বরকে,

বরকর্তার গালে মারল একটা প্রচণ্ড চড়,

পড়ল সে মাথা ঘুরে।

ঘরের প্রাঙ্গণে আবার শাঁখ উঠল বেজে,

জাগল হুলুধ্বনি;

দলবল নিয়ে রোঘো দাঁড়াল সভায়,

শিবের বিয়ের রাতে ভূতপ্রেতের দল যেন।

উলঙ্গপ্রায় দেহ সবার, তেলমাখা সর্বাঙ্গে,

মুখে ভুসোর কালি।

বিয়ে হল সারা।

তিন প্রহর রাতে

যাবার সময় কনেকে বললে ডাকাত

""তুমি আমার মা,

দুঃখ যদি পাও কখনো

স্মরণ ক'রো রঘুকে।""

তারপরে এসেছে যুগান্তর।

বিদ্যুতের প্রখর আলোতে

ছেলেরা আজ খবরের কাগজে

পড়ে ডাকাতির খবর।

রূপকথা-শোনা নিভৃত সন্ধ্যেবেলাগুলো

সংসার থেকে গেল চলে,

আমাদের স্মৃতি

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/pilsujer-upor-pitoler-prodip-2719,,,
পড়েছি আজ রেখার মায়ায়,"পড়েছি আজ রেখার মায়ায়।

কথা ধনীঘরের মেয়ে,

অর্থ আনে সঙ্গে করে,

মুখরার মন রাখতে চিন্তা করতে হয় বিস্তর।

রেখা অপ্রগল্‌ভা, অর্থহীনা,

তার সঙ্গে আমার যে ব্যবহার সবই নিরর্থক।

গাছের শাখায় ফুল ফোটানো ফল ধরানো,

সে কাজে আছে দায়িত্ব;

গাছের তলায় আলোছায়ার নাট-বসানো

সে আর-এক কাণ্ড।

সেইখানেই শুকনো পাতা ছড়িয়ে পড়ে,

প্রজাপতি উড়তে থাকে,

জোনাকি ঝিকমিক করে রাতের বেলা।

বনের আসরে এরা সব রেখা-বাহন

হাল্কা চালের দল,

কারো কাছে জবাবদিহি নেই।

কথা আমাকে প্রশ্রয় দেয় না, তার কঠিন শাসন;

রেখা আমার যথেচ্ছাচারে হাসে,

তর্জনী তোলে না।

কাজকর্ম পড়ে থাকে, চিঠিপত্র হারিয়ে ফেলি,

ফাঁক পেলেই ছুটে যাই রূপ-ফলানোর অন্দরমহলে।

এমনি করে, মনের মধ্যে

অনেকদিনের যে-লক্ষ্মীছাড়া লুকিয়ে আছে

তার সাহস গেছে বেড়ে।

সে আঁকছে, ভাবছে না সংসারের ভালোমন্দ,

গ্রাহ্য করে না লোকমুখের নিন্দাপ্রশংসা।

 

২

মনটা আছে আরামে।

আমার ছবি-আঁকা কলমের মুখে

খ্যাতির লাগাম পড়েনি।

নামটা আমার খুশির উপরে

সর্দারি করতে আসেনি এখনো,

ছবি-আঁকার বুক জুড়ে

আগেভাগে নিজের আসনটা বিছিয়ে বসেনি;

ঠেলা দিয়ে দিয়ে বলছে না

""নাম রক্ষা ক'রো।""

অথচ ঐ নামটা নিজের মোটা শরীর নিয়ে

স্বয়ং কোনো কাজই করে না।

সব কীর্তির মুখ্য ভাগটা আদায় করবার জন্যে

দেউড়িতে বসিয়ে রাখে পেয়াদা;

হাজার মনিবের পিণ্ড-পাকানো

ফরমাশটাকে বেদী বানিয়ে স্তূপাকার ক'রে রাখে

কাজের ঠিক সামনে।

এখনো সেই নামটা অবজ্ঞা করেই রয়েছে  অনুপস্থিত;--

আমার তুলি আছে মুক্ত

যেমন মুক্ত আজ ঋতুরাজের লেখনী।

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/porechhi-aj-rekhar-mayay-2702,,,
আমি বদল করেছি আমার বাসা ,"আমি বদল করেছি আমার বাসা।

দুটিমাত্র ছোটো ঘর আমার আশ্রয়।

ছোটো ঘরই আমার মনের মতো।

তার কারণ বলি তোমাকে।

বড়ো ঘর বড়োর ভান করে মাত্র,

আসল বড়োকে বাইরে ঠেকিয়ে রাখে অবজ্ঞায়।

আমার ছোটো ঘর বড়োর ভান করে না।

অসীমের প্রতিযোগিতার স্পর্ধা তার নেই

ধনী ঘরের মূঢ় ছেলের মতো।

আকাশের শখ ঘরে মেটাতে চাইনে;

তাকে পেতে চাই তার স্বস্থানে,

পেতে চাই বাইরে পূর্ণভাবে।

বেশ লাগছে।

দূর আমার কাছেই এসেছে।

জানলার পাশেই বসে বসে ভাবি--

দূর ব'লে যে পদার্থ সে সুন্দর।

মনে ভাবি সুন্দরের মধ্যেই দূর।

পরিচয়ের সীমার মধ্যে থেকেও

সুন্দর যায় সব সীমাকে এড়িয়ে।

প্রয়োজনের সঙ্গে লেগে থেকেও থাকে আলগা,

প্রতিদিনের মাঝখানে থেকেও সে চিরদিনের।

মনে পড়ে এক দিন মাঠ বেয়ে চলেছিলেম

পালকিতে অপরাহ্নে;

কাহার ছিল আটজন।

তার মধ্যে একজনকে দেখলেম

যেন কালো পাথরে কাটা দেবতার মূর্তি;

আপন কর্মের অপমানকে প্রতিপদে সে চলছিল পেরিয়ে

ছিন্ন শিকল পায়ে নিয়ে পাখি যেমন যায় উড়ে।

দেবতা তার সৌন্দর্যে তাকে দিয়েছেন সুদূরতার সম্মান।

এই দূর আকাশ সকল মানুষেরই অন্তরতম;

জানলা বন্ধ, দেখতে পাইনে।

বিষয়ীর সংসার, আসক্তি তার প্রাচীর,

যাকে চায় তাকে রুদ্ধ করে কাছের বন্ধনে।

ভুলে যায় আসক্তি নষ্ট করে প্রেমকে,

আগাছা যেমন ফসলকে মারে চেপে।

আমি লিখি কবিতা, আঁকি ছবি।

দূরকে নিয়ে সেই আমার খেলা;

দূরকে সাজাই নানা সাজে,

আকাশের কবি যেমন দিগন্তকে সাজায়

সকালে সন্ধ্যায়।

কিছু কাজ করি তাতে লাভ নেই, তাতে লোভ নেই,

তাতে আমি নেই।

যে কাজে আছে দূরের ব্যাপ্তি

তাতে প্রতিমুহূর্তে আছে আমার মহাকাশ।

এই সঙ্গে দেখি মৃত্যুর মধুর রূপ, স্তব্ধ নিঃশব্দ সুদূর,

জীবনের চারদিকে নিস্তরঙ্গ মহাসমুদ্র;

সকল সুন্দরের মধ্যে আছে তার আসন, তার মুক্তি।

 

     ২

অন্য কথা পরে হবে।

গোড়াতেই বলে রাখি তুমি চা পাঠিয়েছ, পেয়েছি।

এতদিন খবর দিইনি সেটা আমার স্বভাবের বিশেষত্ব।

যেমন আমার ছবি আঁকা, চিঠি লেখাও তেমনি।

ঘটনার ডাকপিওনগিরি করে না সে।

নিজেরই সংবাদ সে নিজে।

জগতে রূপের আনাগোনা চলছে,

সেই সঙ্গে আমার ছবিও এক-একটি রূপ,

অজানা থেকে বেরিয়ে আসছে জানার দ্বারে।

সে প্রতিরূপ নয়।

মনের মধ্যে ভাঙাগড়া কত, কতই জোড়াতাড়া;

কিছু বা তার ঘনিয়ে ওঠে ভাবে,

কিছু বা তার ফুটে ওঠে চিত্রে;

এতদিন এই সব আকাশবিহারীদের ধরেছি কথার ফাঁদে।

মন তখন বাতাসে ছিল কান পেতে,

যে ভাব ধ্বনি খোঁজে তারি খোঁজে।

আজকাল আছে সে চোখ মেলে।

রেখার বিশ্বে খোলা রাস্তায় বেরিয়ে পড়েছে, দেখবে ব'লে।

সে তাকায়, আর বলে, দেখলেম।

সংসারটা আকারের মহাযাত্রা।

কোন্‌ চির-জাগরূকের সামনে দিয়ে চলেছে,

তিনিও নীরবে বলছেন, দেখলেম।

আদি যুগে রঙ্গমঞ্চের সম্মুখে সংকেত এল,

""খোলো আবরণ।""

বাষ্পের যবনিকা গেল উঠে,

রূপের নটীরা এল বাহির

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/ami-bodol-korechhi-amar-basa-2701,,,
কালো অন্ধকারের তলায় ,"কালো অন্ধকারের তলায়

পাখির শেষ গান গিয়েছে ডুবে।

বাতাস থমথমে,

গাছের পাতা নড়ে না,

স্বচ্ছরাত্রের তারাগুলি

যেন নেমে আসছে

পুরাতন মহানিম গাছের

ঝিল্লি-ঝংকৃত স্তব্ধ রহস্যের কাছাকাছি।

এমন সময়ে হঠাৎ আবেগে

আমার হাত ধরলে চেপে;

বললে, ""তোমাকে ভুলব না কোনোদিনই।""

দীপহীন বাতায়নে

আমার মূর্তি ছিল অস্পষ্ট,

সেই ছায়ার আবরণে

তোমার অন্তরতম আবেদনের

সংকোচ গিয়েছিল কেটে।

সেই মুহূর্তে তোমার প্রেমের অমরাবতী

ব্যাপ্ত হল অনন্ত স্মৃতির ভূমিকায়।

সেই মুহূর্তের আনন্দবেদনা

বেজে উঠল কালের বীণায়,

প্রসারিত হল আগামী জন্মজন্মান্তরে।

সেই মুহূর্তে আমার আমি

তোমার নিবিড় অনুভবের মধ্যে

পেল নিঃসীমতা।

তোমার কম্পিত কণ্ঠের বাণীটুকুতে

সার্থক হয়েছে আমার প্রাণের সাধনা,

সে পেয়েছে অমৃত।

তোমার সংসারে অসংখ্য যা-কিছু আছে

তার সবচেয়ে অত্যন্ত ক'রে আছি আমি,

অত্যন্ত বেঁচে।

এই নিমেষটুকুর বাইরে আর যা-কিছু

সে গৌণ।

এর বাইরে আছে মরণ,

একদিন রূপের আলো-জ্বালা রঙ্গমঞ্চ থেকে

সরে যাব নেপথ্যে।

প্রত্যক্ষ সুখদুঃখের জগতে

মূর্তিমান অসংখ্যতার কাছে

আমার স্মরণচ্ছায়া মানবে পরাভব।

তোমার দ্বারের কাছে আছে যে কৃষ্ণচূড়া

যার তলায় দুবেলা জল দাও আপন হাতে,

সেও প্রধান হয়ে উঠে'

তার ডালপালার বাইরে

সরিয়ে রাখবে আমাকে

বিশ্বের বিরাট অগোচরে।

তা হোক,

এও গৌণ।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/kalo-ondhokarer-tolay-2700,,,
রাস্তায় চলতে চলতে ,"রাস্তায় চলতে চলতে

বাউল এসে থামল

তোমার সদর দরজায়।

গাইল, ""অচিন পাখি উড়ে আসে খাঁচায়;""

দেখে অবুঝ মন বলে--

অধরাকে ধরেছি।

তুমি তখন স্নানের পরে এলোচুলে

দাঁড়িয়েছিলে জানলায়।

অধরা ছিল তোমার দূরে-চাওয়া চোখের

পল্লবে,

অধরা ছিল তোমার কাঁকন-পরা নিটোল হাতের

মধুরিমায়।

ওকে ভিক্ষে দিলে পাঠিয়ে,

ও গেল চলে;

জানলে না এইগানে তোমারই কথা।

তুমি রাগিণীর মতো আস যাও

একতারার তারে তারে।

সেই যন্ত্র তোমার রূপের খাঁচা,

দোলে বসন্তের বাতাসে।

তাকে বেড়াই বুকে ক'রে;

ওতে রঙ লাগাই, ফুল কাটি

আপন মনের সঙ্গে মিলিয়ে।

যখন বেজে ওঠে, ওর রূপ যাই ভুলে,

কাঁপতে কাঁপতে ওর তার হয় অদৃশ্য।

অচিন তখন বেরিয়ে আসে বিশ্বভুবনে,

খেলিয়ে যায় বনের সবুজে

মিলিয়ে যায় দোলনচাঁপার গন্ধে।

অচিন পাখি তুমি,

মিলনের খাঁচায় থাক,

নানা সাজের খাঁচা।

সেখানে বিরহ নিত্য থাকে পাখির পাখায়,

স্থকিত ওড়ার মধ্যে।

তার ঠিকানা নেই,

তার অভিসার দিগন্তের পারে

সকল দৃশ্যের বিলীনতায়।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/rastay-cholte-cholte-2699,,,
কেউ চেনা নয়,"কেউ চেনা নয়

সব মানুষই অজানা।

চলেছে আপনার রহস্যে

আপনি একাকী।

সেখানে তার দোসর নেই।

সংসারের ছাপমারা কাঠামোয়

মানুষের সীমা দিই বানিয়ে।

সংজ্ঞার বেড়া-দেওয়া বসতির মধ্যে

বাঁধা মাইনের কাজ করে সে।

থাকে সাধারণের চিহ্ন নিয়ে ললাটে।

এমন সময় কোথা থেকে

ভালোবাসার বসন্ত-হাওয়া লাগে,

সীমার আড়ালটা যায় উড়ে,

বেরিয়ে পড়ে চির-অচেনা।

সামনে তাকে দেখি স্বয়ংস্বতন্ত্র, অপূর্ব, অসাধারণ,

তার জুড়ি কেউ নেই।

তার সঙ্গে যোগ দেবার বেলায়

বাঁধতে হয় গানের সেতু,

ফুলের ভাষায় করি তার অভ্যর্থনা।

চোখ বলে,

যা দেখলুম, তুমি আছ তাকে পেরিয়ে।

মন বলে

চোখে-দেখা কানে-শোনার ওপারে যে রহস্য

তুমি এসেছ সেই অগমের দূত,--

রাত্রি যেমন আসে

পৃথিবীর সামনে নক্ষত্রলোক অবারিত ক'রে।

তখন হঠাৎ দেখি আমার মধ্যেকার অচেনাকে,

তখন আপন অনুভবের

তল খুঁজে পাইনে,

সেই অনুভব

""তিলে তিলে নূতন হোয়।""",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/keu-chena-noy-2698,,,
ভোরের আলো আধারে,"ভোরের আলো-আঁধারে

থেকে থেকে উঠছে কোকিলের ডাক

যেন ক্ষণে ক্ষণে শব্দের আতশবাজি।

ছেঁড়া মেঘ ছড়িয়েছে আকাশে

একটু একটু সোনার লিখন নিয়ে।

হাটের দিন,

মাঠের মাঝখানকার পথে

চলেছে গোরুর গাড়ি।

কলসীতে নতুন আখের গুড়, চালের বস্তা,

গ্রামের মেয়ে কাঁখের ঝুড়িতে নিয়েছে

কচুশাক, কাঁচা আম, শজনের ডাঁটা।

ছটা বাজল ইস্কুলের ঘড়িতে।

ঐ ঘণ্টার শব্দ আর সকাল বেলাকার কাঁচা রোদ্দুরের রঙ

মিলে গেছে আমার মনে।

আমার ছোটো বাগানের পাঁচিলের গায়ে

বসেছি চৌকি টেনে

করবীগাছের তলায়।

পুবদিক থেকে রোদ্দুরের ছটা

বাঁকা ছায়া হানছে ঘাসের 'পরে।

বাতাসে অস্থির দোলা লেগেছে

পাশাপাশি দুটি নারকেলের শাখায়।

মনে হচ্ছে যমজ শিশুর কলরবের মতো।

কচি দাড়িম ধরেছে গাছে

চিকন সবুজের আড়ালে।

চৈত্রমাস ঠেকল এসে শেষ হপ্তায়।

আকাশে ভাসা বসন্তের নৌকোয়

পাল পড়েছে ঢিলে হয়ে।

দূর্বাঘাস উপবাসে শীর্ণ;

কাঁকর-ঢালা পথের ধারে

বিলিতি মৌসুমি চারায়

ফুলগুলি রঙ হারিয়ে সংকুচিত।

হাওয়া দিয়েছে পশ্চিম দিক থেকে,--

বিদেশী হাওয়া চৈত্রমাসের আঙিনাতে।

গায়ে দিতে হল আবরণ অনিচ্ছায়।

বাঁধানো জলকুণ্ডে জল উঠছে শিরশিরিয়ে,

টলমল করছে নালগাছের পাতা,

লাল মাছ কটা চঞ্চল হয়ে উঠল।

নেবুঘাস ঝাঁকড়া হয়ে উঠেছে

খেলা-পাহাড়ের গায়ে।

তার মধ্যে থেকে দেখা যায়

গেরুয়া পাথরের চতুর্মুখ মূর্তি।

সে আছে প্রবহমান কালের দূর তীরে

উদাসীন;

ঋতুর স্পর্শ লাগে না তার গায়ে।

শিল্পের ভাষা তার,

গাছপালার বাণীর সঙ্গে কোনো মিল নেই।

ধরণীর অন্তঃপুর থেকে যে শুশ্রূষা

দিনে রাতে সঞ্চারিত হচ্ছে

সমস্ত গাছের ডালে ডালে পাতায় পাতায়,

ঐ মূর্তি সেই বৃহৎ আত্মীয়তার বাইরে।

মানুষ আপন গূঢ় বাক্য অনেক কাল আগে

যক্ষের মৃত ধনের মতো

ওর মধ্যে রেখেছে নিরুদ্ধ ক'রে,

প্রকৃতির বাণীর সঙ্গে তার ব্যবহার বন্ধ।

সাতটা বাজল ঘড়িতে।

ছড়িয়ে-পড়া মেঘগুলি গেছে মিলিয়ে।

সূর্য উঠল প্রাচীরের উপরে,

ছোটো হয়ে গেল গাছের যত ছায়া।

খিড়কির দরজা দিয়ে

মেয়েটি ঢুকল বাগানে।

পিঠে দুলছে ঝালরওআলা বেণী,

হাতে কঞ্চির ছড়ি;

চরাতে এনেছে

একজোড়া রাজহাঁস,

আর তার ছোটো ছোটো ছানাগুলিকে।

হাঁস দুটো দাম্পত্য দায়িত্বের মর্যাদায় গম্ভীর,

সকলের চেয়ে গুরুতর ঐ মেয়েটির দায়িত্ব

জীবপ্রাণের দাবি স্পন্দমান

ছোট ঐ মাতৃমনের স্নেহরসে।

আজকের এই সকালটুকুকে

ইচ্ছে করেছি রেখে দিতে।

ও এসেছে অনায়াসে,

অনায়াসেই যাবে চলে।

যিনি দিলেন পাঠিয়ে

তিনি আগেই এর মূল্য 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/bhorer-alo-adhare-2697,,,
মনে হয়েছিল আজ সব কাটা দুর্গ্রহ,"মনে হয়েছিল আজ সব-কটা দুর্গ্রহ

চক্র ক'রে বসেছে দুর্মন্ত্রণায়।

অদৃষ্ট জাল ফেলে অন্তরের শেষ তলা থেকে

টেনে টেনে তুলছে নাড়ি-ছেঁড়া যন্ত্রণাকে।

মনে হয়েছিল, অন্তহীন এই দুঃখ;

মনে হয়েছিল, পন্থহীন নৈরাশ্যের বাধায়

শেষ পর্যন্ত এমনি ক'রে

অন্ধকার হাতড়িয়ে বেড়ানো।

ভিতসুদ্ধ বাসা গেছে ডুবে,

ভাগ্যের ভাঙনের অপঘাতে।

এমন সময়ে সদ্যবর্তমানের

প্রাকার ডিঙিয়ে দৃষ্টি গেল

দূর অতীতের দিগন্তলীন

বাগ্‌বাদিনীর বাণীসভায়

যুগান্তরের ভগ্নশেষের ভিত্তিচ্ছায়ায়

ছায়ামূর্তি বাজিয়ে তুলেছে রুদ্রবীণায়

পুরাণখ্যাত কালের কোন্‌ নিষ্ঠুর আখ্যায়িকা।

দুঃসহ দুঃখের স্মরণতন্তু দিয়ে গাঁথা

সেই দারুণ কাহিনী।

কোন্‌ দুর্দাম সর্বনাশের

বজ্রঝঞ্ঝনিত মৃত্যুমাতাল দিনের

হুহুংকার,

যার আতঙ্কের কম্পনে

ঝংকৃত করছে বীণাপাণি

আপন বীণার তীব্রতম তার।

দেখতে পেলেম

কতকালের দুঃখ লজ্জা গ্লানি,

কত যুগের জলৎধারা মর্মনিঃস্রাব

সংহত হয়েছে,

ধরেছে দহনহীন বাণীমূর্তি

অতীতের সৃষ্টিশালায়।

আর তার বাইরে পড়ে আছে

নির্বাপিত বেদনার পর্বতপ্রমাণ ভস্মরাশি,

জ্যোতির্হীন বাক্যহীন অর্থশূন্য।

 

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/mone-hoyechhilo-aj-sob-kotha-durgroho-2696,,,
ভালোবেসে মন বললে ,"ভালোবেসে মন বললে--

""আমার সব রাজত্ব দিলেম তোমাকে।""

অবুঝ ইচ্ছাটা করলে অত্যুক্তি;

দিতে পারবে কেন?

সবটার নাগাল পাব কেমন ক'রে?

ও যে একটা মহাদেশ,

সাত সমুদ্রে বিচ্ছিন্ন।

ওখানে বহুদূর নিয়ে একা বিরাজ করছে

নির্বাক্‌ অনতিক্রমণীয়।

তার মাথা উঠেছে মেঘে-ঢাকা পাহাড়ের চূড়ায়,

তার পা নেমেছে আঁধারে-ঢাকা গহ্বরে।

এ যেন অগম্য গ্রহ এই আমার সত্তা,

বাষ্প-আবরণে ফাঁক পড়েছে কোণে কোণে,

দুরবীনের সন্ধান সেইটুকুতেই।

যাকে বলতে পারি আমার সবটা,

তার নাম দেওয়া হয়নি,

তার নকশা শেষ হবে কবে?

তার সঙ্গে প্রত্যক্ষ ব্যবহারের সম্পর্ক হবে কার?

নামটা রয়েছে যে-পরিচয়টুকু নিয়ে,

টুকরো-জোড়া দেওয়া তার রূপ,

অনাবিষ্কৃতের প্রান্ত থেকে সংগ্রহ-করা।

চারিদিকে ব্যর্থ ও সার্থক কামনার

আলোয় ছায়ায় বিকীর্ণ আকাশ।

সেখান থেকে নানা বেদনার রঙিন ছায়া নামে

চিত্তভূমিতে;

হাওয়ায় লাগে শীত বসন্তের ছোঁওয়া;

সেই অদৃশ্য চঞ্চল লীলা

কার কাছেই বা স্পষ্ট হল?

ভাষার অঞ্জলিতে

কে ধরতে পারে তাকে?

জীবনভূমির এক প্রান্ত দৃঢ় হয়েছে

কর্মবৈচিত্র৻ের বন্ধুরতায়,

আর একপ্রান্তে অচরিতার্থ সাধনা

বাষ্প হয়ে মেঘায়িত হল শূন্যে,

মরীচিকা হয়ে আঁকছে ছবি।

এই ব্যক্তিজগৎ মানবলোকে দেখা দিল

জন্মমৃত্যুর সংকীর্ণ সংগমস্থলে।

তার আলোকহীন প্রদেশে

বৃহৎ অগোচরতায় পুঞ্জিত আছে

আত্মবিস্মৃত শক্তি,

মূল্য পায়নি এমন মহিমা,

অনঙ্কুরিত সফলতার বীজ মাটির তলায়।

সেখানে আছে ভীরুর লজ্জা,

প্রচ্ছন্ন আত্মাবমাননা,

অখ্যাত ইতিহাস,

আছে আত্মাভিমানের

ছদ্মবেশের বহু উপকরণ,--

সেখানে নিগূঢ় নিবিড় কালিমা

অপেক্ষা করছে মৃত্যুর হাতের মার্জনা।

এই অপরিণত অপ্রকাশিত আমি,

এ কার জন্যে, এ কিসের জন্যে?

যা নিয়ে এল কত সূচনা, কত ব্যঞ্জনা,

বহু বেদনায় বাঁধা হতে চলল যার ভাষা,

পৌঁছল না যা বাণীতে,

তার ধ্বংস হবে অকস্মাৎ নিরর্থকতার অতলে,

সইবে না সৃষ্টির এই ছেলেমানুষি।

অপ্রকাশের পর্দা টেনেই কাজ করেন গুণী;

ফুল থাকে কুঁড়ির অবগুণ্ঠনে,

শিল্পী আড়ালে রাখেন অসমাপ্ত শিল্পপ্রয়াসকে;

কিছু কিছু আভাস পাওয়া যায়,

নিষেধ আছে সমস্তটা দেখতে পাওয়ার পথে।

আমাতে তাঁর ধ্যান সম্পূর্ণ হয়নি,

তাই আমাকে বেষ্টন ক'রে এতখানি নিবিড় নিস্তব্ধতা।

তাই আমি অপ্রাপ্য, আমি অচেনা;

অজানার ঘেরের মধ্যে এ সৃষ্টি রয়েছে তাঁরি হাতে,

কারো চোখের সামনে ধরবার সময় আসেনি,

সবাই রইল দূরে,--

যারা বললে, ""জানি"", তারা জানল না।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/bhalobese-mon-bolle-2695,,,
মনে মনে দেখলুম ,"মনে মনে দেখলুম

সেই দূর অতীত যুগের নিঃশব্দ সাধনা

যা মুখর ইতিহাসকে নিষিদ্ধ রেখেছে

আপন তপস্যার আসন থেকে।

দেখলেম দুর্গম গিরিব্রজে

কোলাহলী কৌতূহলী দৃষ্টির অন্তরালে

অসূর্যম্পশ্য নিভৃতে

ছবি আঁকছে গুণী

গুহাভিত্তির 'পরে,

যেমন অন্ধকার পটে

সৃষ্টিকার আঁকছেন বিশ্বছবি।

সেই ছবিতে ওরা আপন আনন্দকেই করেছে সত্য,

আপন পরিচয়কে করেছে উপেক্ষা,

দাম চায়নি বাইরের দিকে হাত পেতে,

নামকে দিয়েছে মুছে।

হে অনামা, হে রূপের তাপস,

প্রণাম করি তোমাদের।

নামের মায়াবন্ধন থেকে মুক্তির স্বাদ পেয়েছি

তোমাদের এই যুগান্তরের কীর্তিতে।

নাম-ক্ষালন যে পবিত্র অন্ধকারে ডুব দিয়ে

তোমাদের সাধনাকে করেছিলে নির্মল,

সেই অন্ধকারের মহিমাকে

আমি আজ বন্দনা করি।

তোমাদের নিঃশব্দ বাণী

রয়েছে এই গুহায়,

বলছে--নামের পূজার অর্ঘ্য,

ভাবীকালের খ্যাতি,

সে তো প্রেতের অন্ন;

ভোগশক্তিহীন নিরর্থকের কাছে উৎসর্গ-করা।

তার পিছনে ছুটে

সদ্য বর্তমানের অন্নপূর্ণার

পরিবেষণ এড়িয়ে যেয়ো না, মোহান্ধ।

আজ আমার দ্বারের কাছে

শজনে গাছের পাতা গেল ঝ'রে,

ডালে ডালে দেখা দিয়েছে

কচি পাতার রোমাঞ্চ;

এখন প্রৌঢ় বসন্তের পারের খেয়া

চৈত্রমাসের মধ্যস্রোতে;

মধ্যাহ্নের তপ্ত হাওয়ায়

গাছে গাছে দোলাদুলি;

উড়তি ধুলোয় আকাশের নীলিমাতে

ধূসরের আভাস,

নানা পাখির কলকাকলিতে

বাতাসে আঁকছে শব্দের অস্ফুট আলপনা।

এই নিত্য-বহমান অনিত্যের স্রোতে

আত্মবিস্মৃত চলতি প্রাণের হিল্লোল;

তার কাঁপনে আমার মন ঝলমল করছে

কৃষ্ণচূড়ার পাতার মতো।

অঞ্জলি ভরে এই তো পাচ্ছি

সদ্য মুহূর্তের দান,

এর সত্যে নেই কোনো সংশয়, কোনো বিরোধ।

যখন কোনোদিন গান করেছি রচনা,

সেও তো আপন অন্তরে

এইরকম পাতার হিল্লোল,

হাওয়ার চাঞ্চল্য,

রৌদ্রের ঝলক,

প্রকাশের হর্ষবেদনা।

সেও তো এসেছে বিনা নামের অতিথি,

গর-ঠিকানার পথিক।

তার যেটুকু সত্য

তা সেই মুহূর্তেই পূর্ণ হয়েছে,

তার বেশি আর বাড়বে না একটুও,

নামের পিঠে চড়ে।

বর্তমানের দিগন্তপারে

যে-কাল আমার লক্ষ্যের অতীত

সেখানে অজানা অনাত্মীয় অসংখ্যের মাঝখানে

যখন ঠেলাঠেলি চলবে

লক্ষ লক্ষ নামে নামে,

তখন তারি সঙ্গে দৈবক্রমে চলতে থাকবে

বেদনাহীন চেতনাহীন ছায়ামাত্রসার

আমারো নামটা,

ধিক থাক্‌ সেই কাঙাল কল্পনার মরীচিকায়।

জীবনের অল্প কয়দিনে

বিশ্বব্যাপী নামহীন আনন্দ

দিক আমাকে নিরহংকার মুক্তি।

সেই অন্ধকারকে সাধনা করি

যার মধ্যে স্তব্ধ বসে আছেন

বিশ্বচিত্রের রূপকার, যিনি নামের অতীত,

প্রকাশিত যিনি আনন্দে।

 

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/mone-mone-dekhlum-2694,,,
অনেক হাজার বছরের,"অনেক হাজার বছরের

মরু-যবনিকার আচ্ছাদন

যখন উৎক্ষিপ্ত হল,

দেখা দিল তারিখ-হারানো লোকালয়ের

বিরাট কঙ্কাল;--

ইতিহাসের অলক্ষ্য অন্তরালে

ছিল তার জীবনক্ষেত্র।

তার মুখরিত শতাব্দী

আপনার সমস্ত কবিগান

বাণীহীন অতলে দিয়েছে বিসর্জন।

আর, যে-সব গান তখনো ছিল অঙ্কুরে, ছিল মুকুলে,

যে বিপুল সম্ভাব্য

সেদিন অনালোকে ছিল প্রচ্ছন্ন

অপ্রকাশ থেকে অপ্রকাশেই গেল মগ্ন হয়ে--

যা ছিল অপ্রজ্বল ধোঁওয়ার গোপন আচ্ছাদনে

তাও নিবল।

যা বিকাল, আর যা বিকাল না,--

দুই-ই সংসারের হাট থেকে গেল চলে

একই মূল্যের ছাপ নিয়ে।

কোথাও রইল না তার ক্ষত,

কোথাও বাজল না তার ক্ষতি।

ঐ নির্মল নিঃশব্দ আকাশে

অসংখ্য কল্প-কল্পান্তরের

হয়েছে আবর্তন।

নূতন নূতন বিশ্ব

অন্ধকারের নাড়ি ছিঁড়ে

জন্ম নিয়েছে আলোকে,

ভেসে চলেছে আলোড়িত নক্ষত্রের ফেনপুঞ্জে;

অবশেষে যুগান্তে তারা তেমনি করেই গেছে

যেমন গেছে বর্ষণশান্ত মেঘ,

যেমন গেছে ক্ষণজীবী পতঙ্গ।

মহাকাল, সন্ন্যাসী তুমি।

তোমার অতলস্পর্শ ধ্যানের তরঙ্গ-শিখরে

উচ্ছ্রিত হয়ে উঠছে সৃষ্টি

আবার নেমে যাচ্ছে ধ্যানের তরঙ্গতলে।

প্রচণ্ড বেগে চলেছে ব্যক্ত অব্যক্তের চক্রনৃত্য,

তারি নিস্তব্ধ কেন্দ্রস্থলে

তুমি আছ অবিচলিত আনন্দে।

হে নির্মম, দাও আমাকে তোমার ঐ সন্ন্যাসের দীক্ষা।

জীবন আর মৃত্যু, পাওয়া আর হারানোর মাঝখানে

যেখানে আছে অক্ষুব্ধ শান্তি

সেই সৃষ্টি-হোমাগ্নিশিখার অন্তরতম

স্তিমিত নিভৃতে

দাও আমাকে আশ্রয়।

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/onek-hajar-bochhorer-2693,,,
দিনের প্রান্তে এসেছি ,"দিনের প্রান্তে এসেছি

গোধূলির ঘাটে।

পথে পথে পাত্র ভরেছি

অনেক কিছু দিয়ে।

ভেবেছিলেম চিরপথের পাথেয় সেগুলি;

দাম দিয়েছি কঠিন দুঃখে।

অনেক করেছি সংগ্রহ মানুষের কথার হাটে,

কিছু করেছি সঞ্চয় প্রেমের সদাব্রতে।

শেষে ভুলেছি সার্থকতার কথা,

অকারণে কুড়িয়ে বেড়ানোই হয়েছে অন্ধ অভ্যাসে বাঁধা;

ফুটো ঝুলিটার শূন্য ভরাবার জন্যে

বিশ্রাম ছিল না।

আজ সামনে যখন দেখি

ফুরিয়ে এল পথ,

পাথেয়ের অর্থ আর রইল না কিছুই।

যে প্রদীপ জ্বলেছিল মিলন-শয্যার পাশে

সেই প্রদীপ এনেছিলেম হাতে ক'রে।

তার শিখা নিবল আজ,

সেটা ভাসিয়ে দিতে হবে স্রোতে।

সামনের আকাশে জ্বলবে একলা সন্ধ্যার তারা।

যে বাঁশি বাজিয়েছি

ভোরের আলোয় নিশীথের অন্ধকারে,

তার শেষ সুরটি বেজে থামবে

রাতের শেষ প্রহরে।

তার পরে?

যে জীবনে আলো নিবল

সুর থামল,

সে যে এই আজকের সমস্ত কিছুর মতোই

ভরা সত্য ছিল,

সে-কথা একেবারেই ভুলবে জানি,

ভোলাই ভালো।

তবু তার আগে কোনো একদিনের জন্য

কেউ একজন

সেই শূন্যটার কাছে একটা ফুল রেখো

বসন্তের যে ফুল একদিন বেসেছি ভালো

আমার এতদিনকার যাওয়া-আসার পথে

শুকনো পাতা ঝরেছে,

সেখানে মিলেছে আলোক ছায়া,

বৃষ্টিধারায় আমকাঁঠালের ডালে ডালে

জেগেছে শব্দের শিহরণ,

সেখানে দৈবে কারো সঙ্গে দেখা হয়েছিল

জল-ভরা ঘট নিয়ে যে চলে গিয়েছিল

চকিত পদে।

এই সামান্য ছবিটুকু

আর সব কিছু থেকে বেছে নিয়ে

কেউ একজন আপন ধ্যানের পটে এঁকো

কোনো একটি গোধূলির ধূসরমুহূর্তে।

আর বেশি কিছু নয়।

আমি আলোর প্রেমিক;

প্রাণরঙ্গভূমিতে ছিলুম বাঁশি-বাজিয়ে।

পিছনে ফেলে যাব না একটা নীরব ছায়া

দীর্ঘনিঃশ্বাসের সঙ্গে জড়িয়ে।

যে পথিক অস্তসূর্যের

ম্লায়মান আলোর পথ নিয়েছে

সে তো ধুলোর হাতে উজাড় করে দিলে

সমস্ত আপনার দাবি;

সেই ধুলোর উদাসীন বেদীটার সামনে

রেখে যেয়ো না তোমার নৈবেদ্য;

ফিরে নিয়ে যাও অন্নের থালি,

যেখানে তাকিয়ে আছে ক্ষুধা,

যেখানে অতিথি বসে আছে দ্বারে,

যেখানে প্রহরে প্রহরে বাজছে ঘন্টা

জীবনপ্রবাহের সঙ্গে কালপ্রবাহের

মিলের মাত্রা রেখে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/diner-prante-esechhi-2692,,,
বর্ষা নেমেছে প্রান্তরে অনিয়ন্ত্রণে,"বর্ষা নেমেছে প্রান্তরে অনিমন্ত্রণে;

ঘনিয়েছে সার-বাঁধা তালের চূড়ায়,

রোমাঞ্চ দিয়েছে বাঁধের কালো জলে।

বর্ষা নামে হৃদয়ের দিগন্তে

যখন পারি তাকে আহ্বান করতে।

কিছুকাল ছিলেম বিদেশে।

সেখানকার শ্রাবণের ভাষা

আমার প্রাণের ভাষার সঙ্গে মেলেনি।

তার অভিষেক হল না

আমার অন্তরপ্রাঙ্গণে।

সজল মেঘ-শ্যামলের

সঞ্চরণ থেকে বঞ্চিত জীবনে

কিছু শীর্ণতা রয়ে গেল

বনস্পতির অঙ্গের আয়তি

ঐ তো দেয় বাড়িয়ে

বছরে বছরে;

তার কাষ্ঠফলকে চক্রচিহ্নে স্বাক্ষর যায় রেখে।

তেমনি ক'রে প্রতি বছরে বর্ষার আনন্দ

আমার মজ্জার মধ্যে রসসম্পদ

কিছু যোগ করে।

প্রতিবার রঙের প্রলেপ লাগে

জীবনের পটভূমিকায়

নিবিড়তর ক'রে;

বছরে বছরে শিল্পকারের

অঙ্গুরি-মুদ্রার গুপ্ত সংকেত

অঙ্কিত হয় অন্তর-ফলকে।

নিরালায়  জানলার কাছে বসেছি যখন

নিষ্কর্মা প্রহরগুলো নিঃশব্দ চরণে

কিছু দান রেখে গেছে আমার দেহলিতে;

জীবনের গুপ্ত ধনের ভাণ্ডারে

পুঞ্জিত হয়েছে বিস্মৃত মুহূর্তের সঞ্চয়।

বহু বিচিত্রের কারুকলায় চিত্রিত

এই আমার সমগ্র সত্তা

তার সমস্ত সঞ্চয় সমস্ত পরিচয় নিয়ে

কোনো যুগে কি কোনো দিব্যদৃষ্টির সম্মুখে

পরিপূর্ণ অবারিত হবে?

তার সকল তপস্যায় সে চেয়েছে

গোচরতাকে;

বলেছে, যেমন বলে গোধূলির অস্ফুট তারা,

বলেছে, যেমন বলে নিশান্তের অরুণ আভাস,--

""এস প্রকাশ, এস।""

কবে প্রকাশ হবে পূর্ণ,

আপনি প্রত্যক্ষ হব আপনার আলোতে

বধূ যেমন সত্য ক'রে জানে আপনাকে,

সত্য ক'রে জানায়,

যখন প্রাণে জাগে তার প্রেম,

যখন দুঃখকে পারে সে গলার হার করতে,

যখন দৈন্যকে দেয় সে মহিমা,

যখন মৃত্যুতে ঘটে না তার অসমাপ্তি।

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/borsha-nemechhe-prantore-2691,,,
যৌবনের প্রান্তসীমায়,"যৌবনের প্রান্তসীমায়

জড়িত হয়ে আছে অরুণিমার ম্লান অবশেষ;--

যাক কেটে এর আবেশটুকু;

সুস্পষ্টের মধ্যে জেগে উঠুক

আমার ঘোর-ভাঙা চোখ

স্মৃতিবিস্মৃতির নানা বর্ণে রঞ্জিত

দুঃখসুখের বাষ্পঘনিমা

স'রে যাক সন্ধ্যামেঘের মতো

আপনাকে উপেক্ষা ক'রে।

ঝরে-পড়া ফুলের ঘনগন্ধে আবিষ্ট আমার প্রাণ,

চারদিকে তার স্বপ্ন মৌমাছি

গুন গুন করে বেড়ায়,

কোন্‌ অলক্ষ্যের সৌরভে।

এই ছায়ার বেড়ায় বদ্ধ দিনগুলো থেকে

বেরিয়ে আসুক মন

শুভ্র আলোকের প্রাঞ্জলতায়।

অনিমেষ দৃষ্টি ভেসে যাক

কথাহীন ব্যথাহীন চিন্তাহীন

সৃষ্টির মহাসাগরে।

যাব লক্ষ্যহীন পথে,

সহজে দেখব সব দেখা,

শুনব সব সুর,

চলন্ত দিনরাত্রির

কলরোলের মাঝখান দিয়ে।

আপনাকে মিলিয়ে নেব

শস্যশেষ প্রান্তরের

সুদূরবিস্তীর্ণ বৈরাগ্যে।

ধ্যানকে নিবিষ্ট করব

ঐ নিস্তব্ধ শালগাছের মধ্যে

যেখানে নিমেষের অন্তরালে

সহস্রবৎসরের প্রাণ নীরবে রয়েছে সমাহিত।

কাক ডাকছে তেঁতুলের ডালে,

চিল মিলিয়ে গেল রৌদ্রপাণ্ডুর সুদূর নীলিমায়।

বিলের জলে বাঁধ বেঁধে

ডিঙি নিয়ে মাছ ধরছে জেলে।

বিলের পরপারে পুরাতন গ্রামের আভাস,

ফিকে রঙের নীলাম্বরের প্রান্তে

বেগনি রঙের আঁচলা।

গাঙচিল উড়ে বেড়াচ্ছে

মাছধরা জালের উপরকার আকাশে।

মাছরাঙা স্তব্ধ বসে আছে বাঁশের খোঁটায়,

তার স্থির ছায়া নিস্তরঙ্গ জলে।

ভিজে বাতাসে শ্যাওলার ঘন স্নিগ্ধগন্ধ।

চারদিক থেকে অস্তিত্বের এই ধারা

নানা শাখায় বইছে দিনেরাত্রে।

অতি পুরাতন প্রাণের বহুদিনের নানা পণ্য নিয়ে

এই সহজ প্রবাহ,--

মানব-ইতিহাসের নূতন নূতন

ভাঙনগড়নের উপর দিয়ে

এর নিত্য যাওয়া আসা।

চঞ্চল বসন্তের অবসানে

আজ আমি অলস মনে

আকণ্ঠ ডুব দেব এই ধারার গভীরে;

এর কলধ্বনি বাজবে আমার বুকের কাছে

আমার রক্তের মৃদুতালের ছন্দে।

এর আলো ছায়ার উপর দিয়ে

ভাসতে ভাসতে চলে যাক আমার চেতনা

চিন্তাহীন তর্কহীন শাস্ত্রহীন

মৃত্যু-মহাসাগরসংগমে।

 

 
",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/jouboner-prantosimay-2690,,,
ফুরিয়ে গেল পৌষের দিন ,"ফুরিয়ে গেল পৌষের দিন;

কৌতূহলী ভোরের আলো

কুয়াশার আবরণ দিলে সরিয়ে।

হঠাৎ দেখি শিশিরে-ভেজা বাতাবি গাছে

ধরেছে কচি পাতা;

সে যেন আপনি বিস্মিত।

একদিন তমসার কূলে বাল্মীকি

আপনার প্রথম নিশ্বসিত ছন্দে

চকিত হয়েছিলেন নিজে,--

তেমনি দেখলেম ওকে।

অনেকদিনকার নিঃশব্দ অবহেলা থেকে

অরুণ-আলোতে অকুণ্ঠিত বাণী এনেছে

এই কয়টি কিশলয়;

সে যেন সেই একটুখানি কথা

তুমিই বলতে পারতে,

কিন্তু না ব'লে গিয়েছ চলে।

সেদিন বসন্ত ছিল অনতিদূরে;

তোমার আমার মাঝখানে ছিল

আধ-চেনার যবনিকা

কেঁপে উঠল সেটা মাঝে মাঝে;

মাঝে মাঝে তার একটা কোণ গেল উড়ে;

দুরন্ত হয়ে উঠল দক্ষিণ বাতাস,

তবু সরাতে পারেনি অন্তরাল।

উচ্ছৃঙ্খল অবকাশ ঘটল না;

ঘণ্টা গেল বেজে,

সায়াহ্নে তুমি চলে গেলে অব্যক্তের অনালোকে।

 

 ",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/phuriye-gelo-pousher-din-2689,,,
একদিন তুচ্ছ আলাপের ফাঁক দিয়ে ,"একদিন তুচ্ছ আলাপের ফাঁক দিয়ে

কোন্‌ অভাবনীয় স্মিতহাস্যে

আমার আত্মবিহ্বল যৌবনটাকে

দিলে তুমি দোলা;

হঠাৎ চমক দিয়ে গেল তোমার মুখে

একটি অমৃতরেখা;

আর কোনোদিন তার দেখা মেলেনি।

জোয়ারের তরঙ্গলীলায় গভীর থেকে উৎক্ষিপ্ত হল

চিরদুর্লভের একটি রত্নকণা

শতলক্ষ ঘটনার সমুদ্র-বেলায়।

এমনি এক পলকে বুকে এসে লাগে

অপরিচিত মুহূর্তের চকিত বেদনা

প্রাণের আধখোলা জালনায়

দূর বনান্ত থেকে

পথ-চলতি গানে।

অভূতপূর্বের অদৃশ্য অঙ্গুলি বিরহের মীড় লাগিয়ে যায়

হৃদয়-তারে

বৃষ্টিধারামুখর নির্জন প্রবাসে,

সন্ধ্যাযূথীর করুণ স্নিগ্ধ গন্ধে,

রেখে দিয়ে যায় কোন্‌ অলক্ষ্যে আকস্মিক

আপন স্খলিত উত্তরীয়ের স্পর্শ।

তার পরে মনে পড়ে

একদিন সেই বিস্ময়-উন্মনা নিমেষটিকে

অকারণে অসময়ে;

মনে পড়ে শীতের মধ্যাহ্নে,

যখন গোরুচরা শস্যরিক্ত মাঠের দিকে

চেয়ে চেয়ে বেলা যায় কেটে;

মনে পড়ে, যখন সঙ্গহারা সায়াহ্নের অন্ধকারে

সূর্যাস্তের ওপার থেকে বেজে ওঠে

ধ্বনিহীন বীণার বেদনা।

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/ekdin-tuchchho-alaper-2688,,,
স্থির জেনেছিলাম পেয়েছি তোমাকে ,"স্থির জেনেছিলেম, পেয়েছি তোমাকে,

মনেও হয়নি

তোমার দানের মূল্য যাচাই করার কথা।

তুমিও মূল্য করনি দাবি।

দিনের পর দিন গেল, রাতের পর রাত,

দিলে ডালি উজাড় ক'রে।

আড়চোখে চেয়ে

আনমনে নিলেম তা ভাণ্ডারে;

পরদিনে মনে রইল না।

নববসন্তের মাধবী

যোগ দিয়েছিল তোমার দানের সঙ্গে,

শরতের পূর্ণিমা দিয়েছিল তারে স্পর্শ।

তোমার কালো চুলের বন্যায়

আমার দুই পা ঢেকে দিয়ে বলেছিলে

""তোমাকে যা দিই

তোমার রাজকর তার চেয়ে অনেক বেশি;

আরো দেওয়া হল না

আরো যে আমার নেই।""

বলতে বলতে তোমার চোখ এল ছলছলিয়ে।

আজ তুমি গেছ চলে,

দিনের পর দিন আসে, রাতের পর রাত,

তুমি আস না।

এতদিন পরে ভাণ্ডার খুলে

দেখছি তোমার রত্নমালা,

নিয়েছি তুলে বুকে।

যে গর্ব আমার ছিল উদাসীন

সে নুয়ে পড়েছে সেই মাটিতে

যেখানে তোমার দুটি পায়ের চিহ্ন আছে আঁকা।

তোমার প্রেমের দাম দেওয়া হল বেদনায়,

হারিয়ে তাই পেলেম তোমায় পূর্ণ ক'রে।

 
",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shesh-saptak-97/sthir-jenechhilen-peyechhi-tomake-2687,,,
তথাপি,"তুমি যদি আমায় ভালো না বাস
রাগ করি যে এমন আমার সাধ্য নাই।
এমন কথার দেব নাকো আভাসও,
আমারো মন তোমার পায়ে বাধ্য নাই।
নাইকো আমার কোনো গরব-গরিমা-
যেমন করেই কর আমায় বঞ্চিত,
তুমি না রও তোমার সোনার প্রতিমা
রবে আমার মনের মধ্যে সঞ্চিত।
কিন্তু তবু তুমিই থাকো, সমস্যা যাক ঘুচি!
স্মৃতির চেয়ে আসলটিতেই আমার অভিরুচি॥

দৈবে স্মৃতি হারিয়ে যাওয়া শক্ত নয়
সেটা কিন্তু ব’লে রাখাই সংগত।
তাহা ছাড়া যারা তোমার ভক্ত নয়
নিন্দা তারা করতে পারে অন্তত।
তাহা ছাড়া চিরদিন কি কষ্টে যায়,
আমারো এই অশ্রু হবে মার্জনা।

,

ভাগ্যে যদি একটি কেহ নষ্টে যায়
সান্ত্বনার্থে হয়তো পাব চারজনা।
কিন্তু তবু তুমিই থাকো, সমস্যা যাক ঘুচি।
চারের চেয়ে একের ’পরেই আমার অভিরুচি॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
কবির বয়স,"ওরে কবি, সন্ধ্যা হয়ে এল,
কেশে তোমার ধরেছে যে পাক।
ব’সে ব’সে ঊর্ধ্বপানে চেয়ে
শুনতেছ কি পরকালের ডাক।
কবি কহে, ‘সন্ধ্যা হল বটে,
শুনছি বসে লয়ে শ্রান্ত দেহ
এ পারে ওই পল্লী হতে যদি
আজো হঠাৎ ডাকে আমায় কেহ।
যদি হোথায় বকুল-বনচ্ছায়ে
মিলন ঘটে তরুণ-তরুণীতে,
দুটি আঁখির ’পরে দুইটি আঁখি
মিলিতে চায় দুরন্ত সংগীতে-
কে তাহাদের মনের কথা লয়ে
বীণার তারে তুলবে প্রতিধ্বনি
আমি যদি ভবের কূলে বসে
পরকালের ভালো-মন্দই গনি॥

সন্ধ্যাতারা উঠে অস্তে গেল,
চিতা নিবে এল নদীর ধারে,
কৃষ্ণপক্ষে হলুদ-বর্ণ চাঁদ
দেখা দিল বনের একটি পারে।
শৃগাল-সভা ডাকে ঊর্ধ্বরবে।
পোড়ো বাড়ির শূন্য আঙিনাতে-
এমন কালে কোনো গৃহত্যাগী
হেথায় যদি জাগতে আসে রাতে,
জোড়হস্তে ঊর্ধ্বে তুলি মাথা
চেয়ে দেখে সপ্ত ঋষির পানে,
প্রাণের কূলে আঘাত করে ধীরে
সুপ্তিসাগর শব্দবিহীন গানে-
ত্রিভুবনের গোপন কথাখানি
কে জাগিয়ে তুলবে তাহার মনে
আমি যদি আমার মুক্তি নিয়ে
যুক্তি করি আপন গৃহকোণে॥

কেশে আমার পাক ধরেছে বটে,
তাহার পানে নজর এত কেন।
পাড়ার যত ছেলে এবং বুড়ো
সবার আমি এক-বয়সী জেনো।

ওষ্ঠে কারো সরল সাদা হাসি
কারো হাসি আঁখির কোণে কোণে,
কারো অশ্রু উছলে পড়ে যায়
কারো অশ্রু শুকায় মনে মনে,
কেউ-বা থাকে ঘরের কোণে দোঁহে
জগৎ-মাঝে কেউ-বা হাঁকায় রথ,
কেউ-বা মরে একলা ঘরের শোকে
জনারণ্যে কেউ-বা হারায় পথ-
সবাই মোরে করেন ডাকাডাকি,
কখন শুনি পরকালের ডাক।
সবার আমি সমান-বয়সী যে
চুলে আমার যত ধরুক পাক॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
বিদায়,"তোমরা নিশি যাপন করো,
এখনো রাত রয়েছে ভাই-
আমায় কিন্তু বিদায় দেহো,
ঘুমতে যাই, ঘুমতে যাই!
মাথার দিব্য, উঠো না কেউ।
আগ বাড়িয়ে দিতে আমায়-
চলছে যেমন চলুক তেমন,
হঠাৎ যেন গান না থামায়।
আমার যন্ত্রে একটি তন্ত্রী।
একটু যেন বিকল বাজে,
মনের মধ্যে শুনছি যেটা
হাতে সেটা আসছে না যে।
একেবারে থামার আগে
সময় রেখে থামতে যে চাই—
আজকে কিছু শ্রান্ত আছি,
ঘুমতে যাই, ঘুমতে যাই॥

আঁধার-আলোয় সাদায় কালোয়
দিনটা ভালোই গেছে কাটি,
তাহার জন্যে কারো সঙ্গে
নাইকো কোনো ঝগড়াঝাঁটি।
মাঝে মাঝে ভেবেছিলুম,
একটু-আধটু এটা-ওটা
বদল যদি পারত হতে
থাকত নাকো কোনো খোঁটা—
বদল হলে তখন মনটা
হয়ে পড়ত ব্যতিব্যস্ত,
এখন যেমন আছে আমার
সেইটে আবার চেয়ে বসত।
তাই ভেবেছি দিনটা আমার
ভালোই গেছে, কিছু না চাই-
আজকে শুধু শ্রান্ত আছি,
ঘুমতে যাই, ঘুমতে যাই॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
অপটু,"যতবার আজ গাঁথনু মালা
পড়ল খসে খসে-
কী জানি কার দোষে।
তুমি হোথায় চোখের কোণে
দেখছ বসে বসে।
চোখদুটিরে, প্রিয়ে,
শুধাও শপথ নিয়ে,
আঙুল আমার আকুল হল
কাহার দৃষ্টিদোষে॥

আজ যে বসে গান শোনাব
কথাই নাহি জোটে,
কণ্ঠ নাহি ফোটে।
মধুর হাসির খেলে তোমার
চতুর রাঙা ঠোঁটে।
কেন এমন ত্রুটি
বলুক আঁখি দুটি।
কেন আমার রুদ্ধ কণ্ঠে
কথাই নাহি ফোটে।

রেখে দিলাম মাল্য বীণা-
সন্ধ্যা হয়ে আসে।
ছুটি দাও এ দাসে।
সকল কথা বন্ধ করে
বসি পায়ের পাশে।
নীরব ওষ্ঠ দিয়ে
পারব যে কাজ, প্রিয়ে
এমন কোনো কর্ম দেহো
অকর্মণ্য দাসে॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
উৎসৃষ্ট,"মিথ্যে তুমি গাঁথলে মালা
নবীন ফুলে,
ভেবেছ কি কণ্ঠে আমার
দেবে তুলে।
দাও তো ভালোই, কিন্তু জেনো
হে নির্মলে—
আমার মালা দিয়েছি, ভাই,
সবার গলে।
যে-কটা ফুল ছিল জমা
অর্ঘ্যে মম
উদ্দেশেতে সবায় দিনু-
নমো নমঃ॥

কেউ-বা তাঁরা আছেন কোথা
কেউ জানে না,
কারো-বা মুখ ঘোমটা-আড়ে
আধেক-চেনা।

কেউ-বা ছিলেন অতীত কালে
অবন্তীতে,
এখন তাঁরা আছেন শুধু
কবির গীতে।
সবার তনু সাজিয়ে মাল্যে
পরিচ্ছদে
কহেন বিধি ‘তুভ্যমহং
সম্প্রদদে’॥

হৃদয় নিয়ে আজ কি, প্রিয়ে,
হৃদয় দেবে।
হায় ললনা, সে প্রার্থনা
ব্যর্থ এবে।
কোথায় গেছে সেদিন আজি
যেদিন মম
তরুণকালে জীবন ছিল
মুকুলসম-
সকল শোভা, সকল মধু,
গন্ধ যত
বক্ষোমাঝে বদ্ধ ছিল।
বন্দী-মতো॥

আজ যে তাহা ছাড়িয়ে গেছে
অনেক দূরে-
অনেক দেশে, অনেক বেশে,
অনেক সুরে।
কুড়িয়ে তারে বাঁধতে পারে,
একটিখানে
এমনতরো মোহন-মন্ত্র
কেই-বা জানে।
নিজের মন তো দেবার আশা
চুকেই গেছে,
পরের মনটি পাবার আশায়
রইনু বেঁচে॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
ভীরুতা,"গভীর সুরে গভীর কথা
শুনিয়ে দিতে তোরে
সাহস নাহি পাই।
মনে মনে হাসবি কি না
বুঝব কেমন করে।
আপনি হেসে তাই
শুনিয়ে দিয়ে যাই-
ঠাট্টা ক’রে ওড়াই, সখী,
নিজের কথাটাই।
হালকা তুমি কর পাছে
হালকা করি, ভাই,
আপন ব্যথাটাই॥

সত্য কথা সরলভাবে
শুনিয়ে দিতে তোরে
সাহস নাহি পাই।
অবিশ্বাসে হাসবি কি না
বুঝব কেমন করে।
মিথ্যা ছলে তাই
শুনিয়ে দিয়ে যাই-
উল্টা করে বলি আমি
সহজ কথাটাই।
ব্যর্থ তুমি কর পাছে
ব্যর্থ করি, ভাই,
আপন ব্যথাটাই॥

সোহাগ-ভরা প্রাণের কথা
শুনিয়ে দিতে তোরে
সাহস নাহি পাই।
সোহাগ ফিরে পাব কি না
বুঝব কেমন করে।
কঠিন কথা তাই
শুনিয়ে দিয়ে যাই-
গর্বছলে দীর্ঘ করি
নিজের কথাটাই।

ব্যথা পাছে না পাও তুমি
লুকিয়ে রাখি তাই
নিজের ব্যথাটাই॥

ইচ্ছা করে নীরব হয়ে
রহিব তোর কাছে,
সাহস নাহি পাই।
মুখের ’পরে বুকের কথা
উথলে ওঠে পাছে,
অনেক কথা তাই
শুনিয়ে দিয়ে যাই-
কথার আড়ে আড়াল থাকে
মনের কথাটাই।
তোমায় ব্যথা লাগিয়ে শুধু
জাগিয়ে তুলি, ভাই,
আপন ব্যথাটাই॥

ইচ্ছা করি সুদূরে যাই,
না আসি তোর কাছে-
সাহস নাহি পাই।
তোমার কাছে ভীরুতা মোর
প্রকাশ হয় রে পাছে,

কেবল এসে তাই
দেখা দিয়েই যাই-
স্পর্ধাতলে গোপন করি
মনের কথাটাই।
নিত্য তব নেত্রপাতে
জ্বালিয়ে রাখি, ভাই,
আপন ব্যথাটাই॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
পরামর্শ,"সূর্য গেল অস্তপারে—
লাগল গ্রামের ঘাটে
আমার জীর্ণ তরী।
শেষ বসন্তের সন্ধ্যাহাওয়া
শস্যশূন্য মাঠে
উঠল হাহা করি।
আর কি হবে নূতন যাত্রা
নূতন রানীর দেশে
নূতন সাজে সেজে!
এবার যদি বাতাস উঠে
তুফান জাগে শেষে,
ফিরে আসবি নে যে॥

অনেক বার তো হাল ভেঙেছে,
পাল গিয়েছে ছিঁড়ে
ওরে দুঃসাহসী!
সিন্ধু-পানে গেছিস ভেসে
অকূল কালো নীরে
ছিন্ন-রশারশি।
এখন কি আর আছে সে বল।
বুকের তলা তোর
ভরে উঠছে জলে।
অশ্রু সেঁচে চলবি কত-
আপন ভারে ভোর
তলিয়ে যাবি তলে॥

এবার তবে ক্ষান্ত হ রে,
ওরে শ্রান্ত তরী!
রাখ্ রে আনাগোনা।
বর্ষশেষের বাঁশি বাজে
সন্ধ্যাগগন ভরি
ওই যেতেছে শোনা।
এবার ঘুমো কূলের কোলে
বটের ছায়াতলে
ঘাটের পাশে রহি;

ঘটের ঘায়ে যেটুকু ঢেউ
উঠে তটের জলে
তারি আঘাত সহি॥

ইচ্ছা যদি করিস তবে
এপার হতে পারে
যাস রে খেয়া বেয়ে।
আনবে বহি গ্রামের বোঝা
ক্ষুদ্র ভারে ভারে
পাড়ার ছেলে মেয়ে।
ও পারেতে ধানের খোলা,
এই পারেতে হাট,
মাঝে শীর্ণ নদী-
সন্ধ্যা সকাল করবি শুধু
এ-ঘাট ও-ঘাট
ইচ্ছা করিস যদি॥

হায় রে মিছে প্রবোধ দেওয়া,
অবোধ তরী মম
আবার যাবে ভেসে।

কর্ণ ধ’রে বসেছে তার
যমদূতের সম
স্বভাব সর্বনেশে।
ঝড়ের নেশা ঢেউয়ের নেশা
ছাড়বে নাকো আর,
হায় রে মরণলুভী।
ঘাটে সে কি রইবে বাঁধা
অদৃষ্টে যাহার
আছে নৌকাডুবি॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
ক্ষতিপূরণ,"তোমার তরে সবাই মোরে
করছে দোষী
হে প্রেয়সী!
বলছে— কবি তোমার ছবি
আঁকছে গানে,
প্রণয়-গীতি গাচ্ছে নিতি
তোমার কানে,
নেশায় মেতে ছন্দে গেঁথে।
তুচ্ছ কথা
ঢাকছে শেষে বাংলাদেশে
উচ্চ কথা।
তোমার তরে সবাই মোরে
করছে দোষী
হে প্রেয়সী॥

সে কলঙ্কে নিন্দাপঙ্কে
তিলক টানি
এলেম রানী!
ফেলুক মুছি হাস্যশুচি
তোমার লোচন

বিশ্বসুদ্ধ যতেক ক্রুদ্ধ
সমালোচন।
অনুরক্ত তব ভক্ত
নিন্দিতেরে
করো রক্ষে শীতল বক্ষে
বাহুর ঘেরে।
তাই কলঙ্কে নিন্দাপঙ্কে
তিলক টানি
এলেম রানী॥

আমি নাবব মহাকাব্য-
সংরচনে
ছিল মনে—
ঠেকল কখন্ তোমার কাঁকন-
কিংকিণীতে,
কল্পনাটি গেল ফাটি
হাজার গীতে।
মহাকাব্য সেই অভাব্য
দুর্ঘটনায়
পায়ের কাছে ছড়িয়ে আছে
কণায় কণায়।

আমি নাবব মহাকাব্য-
সংরচনে
ছিল মনে॥

হায় রে কোথা যুদ্ধকথা
হৈল গত
স্বপ্নমত!
পুরাণচিত্র বীরচরিত্র
অষ্টসর্গ
কৈল খণ্ড তোমার চণ্ড
নয়ন-খড়গ।
রৈল মাত্র দিবারাত্র
প্রেমের প্রলাপ,
দিলেম ফেলে ভাবী-কেলে
কীর্তিকলাপ।
হায় রে কোথা যুদ্ধকথা
হৈল গত
স্বপ্নমত॥

সে-সব ক্ষতি-পূরণ প্রতি
দৃষ্টি রাখি
হরিণ-আঁখি!

﻿

লোকের মনে সিংহাসনে
নাইকো দাবি,
তোমার মনোগৃহের কোনো
দাও তো চাবি।
মরার পরে চাই নে ওরে
অমর হতে,
অমর হব আঁখির তব
সুধার স্রোতে।
খ্যাতির ক্ষতি-পূরণ প্রতি
দৃষ্টি রাখি
হরিণ-আঁখি!

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
প্রতিজ্ঞা,"আমি হব না তাপস, হব না, হব না,
যেমনি বলুন যিনি।
আমি হব না তাপস, নিশ্চয়, যদি
না মেলে তপস্বিনী।
আমি করেছি কঠিন পণ
যদি না মিলে বকুলবন,
যদি মনের মতন মন
না পাই জিনি,
তবে হব না তাপস, হব না, যদি না
পাই সে তপস্বিনী॥

আমি ত্যজিব না ঘর, হব না বাহির
উদাসীন সন্ন্যাসী,
যদি ঘরের বাহিরে না হাসে কেহই
ভুবন-ভুলানো হাসি।

যদি না উড়ে নীলাঞ্চল
মধুর বাতাসে বিচঞ্চল
যদি না বাজে কাঁকন-মল
রিনিক্‌ঝিনি,
আমি হব না তাপস, হব না, যদি না
পাই গো তপস্বিনী॥

আমি হব না তাপস, তোমার শপথ,
যদি সে তপের বলে
কোনো নূতন ভুবন না পারি গড়িতে
নূতন হৃদয়তলে।
যদি জাগায়ে বীণার তার
কারো টুটিয়া মরমদ্বার
কোনো নূতন আঁখির ঠার
না লই চিনি,
আমি হব না তাপস, হব না, হব না,
না পেলে তপস্বিনী॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
পথে,"গাঁয়ের পথে চলেছিলেম
অকারণে-
বাতাস বহে বিকালবেলা
বেণুবনে।
ছায়া তখন আলোর ফাঁকে
লতার মতো জড়িয়ে থাকে,
একা একা কোকিল ডাকে
নিজমনে।
আমি কোথায় চলেছিলেম
অকারণে॥

জলের ধারে কুটিরখানি
পাতা-ঢাকা,
দ্বারের ’পরে নুয়ে পড়ে
নিম্বশাখা।
ওই যে শুনি মাঝে মাঝে
না জানি কোন্ নিত্যকাজে

কোথায় দুটি কাঁকন বাজে
গৃহকোণে।
যেতে যেতে এলেম হেথা
অকারণে॥

দিঘির জলে ঝলক ঝলে
মানিক-হীরা,
সর্ষেখেতে উঠছে মেতে
মৌমাছিরা।
এ পথ গেছে কত গাঁয়ে
কত গাছের ছায়ে ছায়ে
কত মাঠের গায়ে গায়ে
কত বনে।
আমি শুধু হেথায় এলেম
অকারণে॥

আরেক দিন সে ফাগুন মাসে
বহু আগে
চলেছিলেম এই পথে, সেই
মনে জাগে।
আমের বোলের গন্ধে অবশ
বাতাস ছিল উদাস অলস,

ঘাটের শানে বাজছে কলস,
ক্ষণে ক্ষণে।
সে-সব কথা ভাবছি বসে,
অকারণে॥

দীর্ঘ হয়ে পড়ছে পথে
বাঁকা ছায়া,
গোষ্ঠঘরে ফিরছে ধেনু,
শ্রান্তকায়া।
গোধূলিতে খেতের ’পরে
ধূসর আলো ধূ ধূ করে,
বসে আছে খেয়ার তরে
পান্থজনে।
আবার ধীরে চলছি ফিরে
অকারণে॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
জন্মান্তর,"আমি ছেড়েই দিতে রাজি আছি
সুসভ্যতার আলোেক,
আমি চাই না হতে নববঙ্গে
নবযুগের চালক।
আমি নাই-বা গেলেম বিলাত,
নাই-বা পেলেম রাজার খিলাত,
যদি পরজন্মে পাই রে হতে
ব্রজের রাখাল-বালক-
তবে নিবিয়ে দেব নিজের ঘরে
সুসভ্যতার আলোক॥

যারা নিত্য কেবল ধেনু চরায়
বংশীবটের তলে,
যারা গুঞ্জা ফুলের মালা গেঁথে
পরে পরায় গলে,
যারা বৃন্দাবনের বনে
সদাই শ্যামের বাঁশি শোনে,
যারা যমুনাতে ঝাঁপিয়ে পড়ে
শীতল কালো জলে-
যারা নিত্য কেবল ধেনু চরায়
বংশীবটের তলে॥

ওরে বিহান হল, জাগো রে ভাই-
ডাকে পরস্পরে।
ওরে ওই-যে দধি-মন্থ-ধ্বনি
উঠল ঘরে ঘরে।
হেরো মাঠের পথে ধেনু
চলে উড়িয়ে গোখুর-রেণু,
হেরো আঙিনাতে ব্রজের বন্ধু
দুগ্ধ দোহন করে।
ওরে বিহান হল, জাগো রে ভাই-
ডাকে পরস্পরে।

ওরে শাঙন-মেঘের ছায়া পড়ে
তমাল-মূলে,
ওরে এপার ওপার আঁধার হল
কালিন্দীরই কূলে।
ঘাটে গোপাঙ্গনা ডরে
কাঁপে খেয়াতরীর ’পরে,
হেরো কুঞ্জবনে নাচে ময়ুর
কলাপখানি তুলে।
ওরে শাঙন-মেঘের ছায়া পড়ে
কালো তমাল-মূলে॥

মোরা নবনবীন ফাগুন-রাতে
নীলনদীর তীরে
কোথা যাব চলি অশোক-বনে,
শিখিপুচ্ছ শিরে।
যবে দোলার ফুলরশি
দিবে নীপশাখায় কষি,
যবে দখিন-বায়ে বাঁশির ধ্বনি
উঠবে আকাশ ঘিরে,
মোরা রাখাল মিলে করব মেলা
নীলনদীর তীরে॥

আমি হব না, ভাই, নববঙ্গে
নবযুগের চালক,
আমি জ্বালাব না আঁধার দেশে
সুসভ্যতার আলোক-
যদি ননি-ছানার গাঁয়ে
কোথাও অশোক-নীপের ছায়ে
আমি কোনো জন্মে পারি হতে
ব্রজের গোপবালক
তবে চাই না হতে নববঙ্গে
নবযুগের চালক॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
কর্মফল,"পরজন্ম সত্য হলে
কী ঘটে মোর সেটা জানি।
আবার আমায় টানবে ধরে
বাংলাদেশের এ রাজধানী।
গদ্যপদ্য লিখনু ফেঁদে,
তারাই আমায় আনবে বেঁধে,
অনেক লেখায় অনেক পাতক-
সে মহাপাপ করব মোচন।
আমায় হয়তো করতে হবে
আমার লেখা সমালোচন॥

ততদিনে দৈবে যদি
পক্ষপাতী পাঠক থাকে
কর্ণ হবে রক্তবর্ণ
এমনি কটু বলব তাকে।

যে বইখানি পড়বে হাতে
দগ্ধ করব পাতে পাতে,
আমার ভাগ্যে হব আমি
দ্বিতীয় এক ধূম্রলোচন।
আমায় হয়ত করতে হবে
আমার লেখা সমালোচন॥

বলব, এ-সব কী পুরাতন!
আগাগোড়া ঠেকছে চুরি-
মনে হচ্ছে আমিও এমন।
লিখতে পারি ঝুড়ি ঝুড়ি।
আরো যে-সব লিখব কথা
ভাবতে মনে বাজছে ব্যথা
পরজন্মের নিষ্ঠুরতায়
এ জন্মে হয় অনুশোচন।
আমায় হয়তো করতে হবে
আমার লেখা সমালোচন॥

তোমরা, যাঁদের বাক্য হয় না
আমার পক্ষে মুখরোচক,
তোমরা যদি পুনর্জন্মে
হও পুনর্বার সমালোচক-

আমি আমায় পাড়ব গালি,
তোমরা তখন ভাববে খালি
কলম কষে বসে বসে
প্রতিবাদের প্রতি বচন।
আমায় হয়তো করতে হবে
আমার লেখা সমালোচন॥

লিখব ইনি কবিসভায়
হংসমধ্যে বকো যথা।
তুমি লিখবে-কোন্ পাষণ্ড
বলে এমন মিথ্যা কথা!
আমি তোমায় বলব- মূঢ়,
তুমি আমায় বলবে রূঢ়,
তার পরে যা লেখালেখি
হবে না সে রুচিরোচন।
তুমি লিখবে কড়া জবাব,
আমি কড়া সমালোচন॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
কবি,"আমি যে বেশ সুখে আছি,
অন্তত নই দুঃখে কৃশ-
সে কথাটা পদ্যে লিখতে
লাগে একটু বিসদৃশ।
সেই কারণে গভীর ভাবে
খুঁজে খুঁজে গভীর চিতে
বেরিয়ে পড়ে গভীর ব্যথা
স্মৃতি কিম্বা বিস্মৃতিতে।
কিন্তু সেটা এত সুদূর,
এতই সেটা অধিক গভীর,
আছে কি না আছে তাহার
প্রমাণ দিতে হয় না কবির।
মুখের হাসি থাকে মুখে,
দেহের পুষ্টি পোষে দেহ,
প্রাণের ব্যথা কোথায় থাকে
জানে না সেই খবর কেহ।

কাব্য প’ড়ে যেমন ভাবো
কবি তেমন নয় গো।
আঁধার করে রাখে নি মুখ,
দিবারাত্র ভাঙছে না বুক,
গভীর দুঃখ ইত্যাদি সব
হাস্যমুখেই বয় গো॥

ভালোবাসে ভদ্রসভায়
ভদ্র পোশাক পরতে অঙ্গে,
ভালোবাসে ফুল্লমুখে
কইতে কথা লোকের সঙ্গে।
বন্ধু যখন ঠাট্টা করে;
মরে না সে অর্থ খুঁজে,
ঠিক যে কোথায় হাসতে হবে
একেক সময় দিব্যি বুঝে।
সামনে যখন অন্ন থাকে।
থাকে না সে অন্যমনে,
সঙ্গীদলের সাড়া পেলে
রয় না বসে ঘরের কোণে।
বন্ধুরা কয়, লোকটা রসিক—
কয় কি তারা মিথ্যামিধ্যি।

শত্রুরা কয়, লোকটা হালকা-
কিছু কি তার নাইকো ভিত্তি।
কাব্য দেখে যেমন ভাবো
কবি তেমন নয় গো।
চাঁদের পানে চক্ষু তুলে
রয় না পড়ে নদীর কূলে,
গভীর দুঃখ ইত্যাদি সব
মনের সুখেই বয় গো॥

‘সুখে আছি’ লিখতে গেলে
লোকে বলে— প্রাণটা ক্ষুদ্র!
আশাটা এর নয়কো বিরাট,
পিপাসা এর নয়কো রুদ্র।
পাঠক-দলে তুচ্ছ করে,
অনেক কথা বলে কঠোর।
বলে একটু হেসে খেলেই
ভরে যায় এর মনের জঠর।
কবিরে তাই ছন্দে বন্ধে
বানাতে হয় দুখের দলিল।
মিথ্যা যদি হয় সে, তবু
ফেলো পাঠক চোখের সলিল।

তাহার পরে আশিস কোরো
রুদ্ধকণ্ঠে ক্ষুব্ধবুকে,
কবি যেন আজন্মকাল
দুখের কাব্য লেখেন সুখে।
কাব্য যেমন কবি যেন
তেমন নাহি হয় গো।
বুদ্ধি যেন একটু থাকে,
স্নানাহারের নিয়ম রাখে-
সহজ লোকের মতোই যেন
সরল গদ্য কয় গো।

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
বিদায়রীতি,"হায় গো রানী, বিদায়-বাণী
এমনি ক’রে শোনে!
ছিছি, ওই-যে হাসিখানি
কাঁপছে আঁখিকোণে!
এতই বারে বারে কি রে
মিথ্যা বিদায় নিয়েছি রে,
ভাবছ তুমি মনে মনে
এ লোকটি নয় যাবার-
দ্বারের কাছে ঘুরে ঘুরে
ফিরে আসরে আবার॥

আমায় যদি শুধাও তবে
সত্য ক’রেই বলি,
আমারও সেই সন্দেহ হয়
ফিরে আসব চলি।
বসন্তদিন আবার আসে,
পূর্ণিমারাত আবার হাসে,
বকুল ফোটে রিক্ত শাখায়-
এরাও তো নয় যাবার,
সহস্রবার বিদায় নিয়ে
এরাও ফেরে আবার॥

একটুখানি মোহ তবু
মনের মধ্যে রাখো,
মিথ্যেটারে একেবারেই
জবাব দিয়ো নাকো।
ভ্রমক্রমে ক্ষণেক-তরে
এনো গো জল আঁখির ’পরে
আকুল স্বরে যখন কব-
‘সময় হল যাবার’।
তখন নাহয় হেসো যখন
ফিরে আসব আবার॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
নষ্ট স্বপ্ন,"কালকে রাতে মেঘের গরজনে
রিমিঝিমি বাদল-বরিষনে
ভাবতেছিলাম একা একা-
স্বপ্ন যদি যায় রে দেখা
আসে যেন তাহার মূর্তি ধ’রে
বাদলা রাতে আধেক ঘুমঘোরে॥

মাঠে মাঠে বাতাস ফিরে মাতি।
বৃথা স্বপ্নে কাটল সারারাতি।
হায় রে, সত্য কঠিন ভারী,
ইচ্ছামত গড়তে নারি—
স্বপ্ন সেও চলে আপন মতে।
আমি চলি আমার শূন্য পথে॥

কালকে ছিল এমন ঘন রাত,
আকুল ধারে এমন বারিপাত-
মিথ্যা যদি মধুররূপে
আসত কাছে চুপে চুপে
তাহা হলে কাহার হত ক্ষতি!
স্বপ্ন যদি ধরত সে মুরতি!",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
একটিমাত্র,"গিরিনদী বালির মধ্যে
যাচ্ছে বেঁকে বেঁকে
একটি ধারে স্বচ্ছ ধারায়
শীর্ণ রেখা এঁকে।
মরু-পাহাড়-দেশে
শুষ্ক বনের শেষে
ফিরেছিলেম দুই প্রহরে
দগ্ধ চরণতল-
বনের মধ্যে পেয়েছিলেম
একটি আঙুর ফল॥

রৌদ্র তখন মাথার ’পরে,
পায়ের তলায় মাটি
জলের তরে কেঁদে মরে
তৃষায় ফাটি ফাটি।
পাছে ক্ষুধার ভরে
তুলি মুখের ’পরে

আকুল ঘ্রাণে নিই নি তাহার
শীতল পরিমল।
রেখেছিলেম লুকিয়ে আমার
একটি আঙুর ফল॥

বেলা যখন পড়ে এল,
রৌদ্র হল রাঙা,
নিশ্বাসিয়া উঠল হুহু
ধূ ধূ বালুর ডাঙা।
থাকতে দিনের আলো
ঘরে ফেরাই ভালো-
তখন খুলে দেখনু চেয়ে
চক্ষে লয়ে জল
মুঠির মাঝে শুকিয়ে আছে
একটি আঙুর ফল॥

",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
চিরদিনের দাগা,"ও পার হতে এ পার পানে খেয়ানৌকো বেয়ে
ভাগ্য-নেয়ে
দলে দলে আনছে ছেলে মেয়ে।
সবাই সমান তারা
এক সাজিতে ভ’রে আনা চাঁপা ফুলের পারা।
তাহার পরে অন্ধকারে
কোন্‌ ঘরে সে পৌঁছিয়ে দেয় কারে!
তখন তাদের আরম্ভ হয় নব নব কাহিনীজাল বোনা—
দুঃখে সুখে দিন মুহূর্ত গোনা।

একে একে তিনটি মেয়ের পরে
শৈল যখন জন্মালো তার বাপের ঘরে
জননী তার লজ্জা পেল; ভাবল কোথা থেকে
অবাঞ্ছিত কাঙালটারে আনল ঘরে ডেকে।
বৃষ্টিধারা চাইছে যখন চাষি
নামল যেন শিলাবৃষ্টিরাশি।

বিনা দোষের অপরাধে শৈলবালার জীবন হল শুরু,
পদে পদে অপরাধের বোঝা হল গুরু।

কারণ বিনা যে অনাদর আপ্‌নি ওঠে জেগে
বেড়েই চলে সে যে আপন বেগে।
মা তারে কয় ‘পোড়ারমুখি’, শাসন করে বাপ—
এ কোন্‌ অভিশাপ
হতভাগী আনলি বয়ে—শুধু কেবল বেঁচে-থাকার পাপ।
যতই তারা দিত ওরে গালি
নির্মলারে দেখত মলিন মাখিয়ে তারে আপন কথার কালী।
নিজের মনের বিকারটিরেই শৈল ওরা কয়,
ওদের শৈল বিধির শৈল নয়।

আমি বৃদ্ধ ছিনু ওদের প্রতিবেশী।
পাড়ায় কেবল আমার সঙ্গে দুষ্টু মেয়ের ছিল মেশামেশি!
‘দাদা’ ব’লে
গলা আমার জড়িয়ে ধ’রে বসত আমার কোলে।
নাম শুধালে শৈল আমায় বলত হাসি হাসি,—
‘আমার নাম যে দুষ্টু, সর্বনাশী!’
যখন তারে শুধাতেম তার মুখটি তুলে ধ’রে
‘আমি কে তোর বল্‌ দেখি ভাই, মোরে’
বলত, ‘দাদা, তুই যে আমার বর!’—
এমনি করে হাসাহাসি হ’ত পরস্পর।

বিয়ের বয়স হল, তবু কোনোমতে হয় না বিয়ে তার—

তাহে বাড়ায় অপরাধের ভার।
অবশেষে বর্মা থেকে পাত্র গেল জুটি।
অল্পদিনের ছুটি;
শুভকর্ম সেরে তাড়াতাড়ি
মেয়েটিরে সঙ্গে নিয়ে রেঙ্গুনে তার দিতে হবে পাড়ি।
শৈলকে যেই বলতে গেলেম হেসে
‘বুড়ো বরকে হেলা করে নবীনকে ভাই, বরণ করলি শেষে?’
অমনি যে তার দু চোখ গেল ভেসে
ঝর্‌ঝরিয়ে চোখের জলে। আমি বলি, ‘ছি ছি,
কেন শৈল, কাঁদিস মিছিমিছি—
করিস অমঙ্গল!’
বলতে গিয়ে চক্ষে আমার রাখতে নারি জল।

বাজল বিয়ের বাঁশি,
অনাদরের ঘর ছেড়ে হায় বিদায় হল দুষ্টু সর্বনাশী।
যাবার বেলা বলে গেল, ‘দাদা, তোমার রইল নিমন্ত্রণ—
তিন-সত্যি—যেয়ো যেয়ো!’ ‘যাব, যাব, যাব বৈকি বোন!’
আর কিছু না ব’লে
আশীর্বাদের মোতির মালা পরিয়ে দিলেম গলে।

চতুর্থ দিন প্রাতে
খবর এল, ইরাবতীর সাগর-মোহানাতে

ওদের জাহাজ ডুবে গেছে কিসের ধাক্কা খেয়ে।
আবার ভাগ্য-নেয়ে
শৈলরে তার সঙ্গে নিয়ে কোন্‌ পারে হায় গেল নৌকো বেয়ে!
কেন এল, কেনই গেল, কেই বা তাহা জানে।
নিমন্ত্রণটি রেখে গেল শুধু আমার প্রাণে।
যাব, যাব, যাব দিদি, অধিক দেরি নাই—
তিন-সত্যি আছে তোমার, সে কথা কি ভুলতে পারি ভাই?


আরো একটি চিহ্ন তাহার রেখে গেছে ঘরে
খবর পেলেম পরে।
গালিয়ে বুকের ব্যথা
লিখে রাখি এইখানে সেই কথা।—

দিনের পরে দিন চলে যায়, ওদের বাড়ি যাই নে আমি আর,
নিয়ে আপন একলা প্রাণের ভার
আপন-মনে
থাকি আপন কোণে—
হেনকালে একদা মোর ঘরে
সন্ধ্যাবেলায় বাপ এল তার কিসের তরে।
বললে, ‘খুড়ো, একটা কথা আছে,
বলি তোমার কাছে।

শৈল যখন ছোটো ছিল একদা মোর বাক্স খুলে দেখি,
হিসাব-লেখা খাতার ’পরে একি
হিজিবিজি কালির আঁচড়! মাথায় যেন পড়ল ক্রোধের বাজ।

বোঝা গেল শৈলরই এই কাজ।
মারা-ধরা গালি-মন্দ কিছুতে তার হয় না কোনো ফল—
হঠাৎ তখন মনে এল শাস্তির কৌশল।
মানা ক’রে দিলেম তারে
তোমার বাড়ি যাওয়া একেবারে।
সবার চেয়ে কঠিন দণ্ড! চুপ করে সে রইল বাক্যহীন
বিদ্রোহিণী বিষম ক্রোধে। অবশেষে বারো দিনের দিন
গরবিনী গর্ব ভেঙে বললে এসে, আমি
আর কখনো করব না দুষ্টামি।
আঁচড়-কাটা সেই হিসাবের খাতা,
সেই কখানা পাতা,
আজকে আমার মুখের পানে চেয়ে আছে তারি চোখের মতো!
হিসাবের সেই অঙ্কগুলার সময় হল গত—
সে শাস্তি নেই, সে দুষ্টু নেই;
রইল শুধু এই
চিরদিনের দাগা
শিশু-হাতের আঁচড় ক’টি আমার বুকে লাগা!’",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%9A%E0%A6%BF%E0%A6%B0%E0%A6%A6%E0%A6%BF%E0%A6%A8%E0%A7%87%E0%A6%B0_%E0%A6%A6%E0%A6%BE%E0%A6%97%E0%A6%BE,,,
মুক্তি ,"ডাক্তারে যা বলে বলুক-নাকো,
রাখো রাখো খুলে রাখো
শিওরের ঐ জানলা দুটো—গায়ে লাগুক হাওয়া।
ওষুধ? আমার ফুরিয়ে গেছে ওষুধ খাওয়া।
তিতো কড়া কত ওষুধ খেলেম এ জীবনে,
দিনে দিনে ক্ষণে ক্ষণে।
বেঁচে থাকা সেই যেন এক রোগ—
কতরকম কবিরাজি, কতই মুষ্টিযোগ;
একটুমাত্র অসাবধানেই বিষম কর্মভোগ—
‘এইটে ভালো ওইটে মন্দ’ যে যা বলে সবার কথা মেনে,
নামিয়ে চক্ষু, মাথায় ঘোমটা টেনে,
বাইশ বছর কাটিয়ে দিলেম এই তোমাদের ঘরে।
তাই তো ঘরে পরে
সবাই আমায় বললে, ‘লক্ষ্মী সতী
ভালোমানুষ অতি!’

এ সংসারে এসেছিলেম ন বছরের মেয়ে,
তার পরে এই পরিবারের দীর্ঘ গলি বেয়ে

দশের-ইচ্ছা-বোঝাই-করা এই জীবনটা টেনে টেনে শেষে
পৌঁছিনু আজ পথের প্রান্তে এসে।
সুখের দুখের কথা
একটুখানি ভাবব এমন সময় ছিল কোথা!
এই জীবনটা ভালো কিম্বা মন্দ কিম্বা যা-হোক-একটা-কিছু
সে কথাটা বুঝব কখন, দেখব কখন ভেবে আগুপিছু!
একটানা এক ক্লান্ত সুরে
কাজের চাকা চলছে ঘুরে ঘুরে।
বাইশ বছর রয়েছি সেই এক চাকাতেই বাঁধা
পাকের ঘোরে আঁধা।
জানি নাই তো আমি যে কী, জানি নাই এ বৃহৎ বসুন্ধরা
কী অর্থে যে ভরা।
শুনি নাই তো মানুষের কী বাণী
মহাকালের বীণায় বাজে। আমি কেবল জানি—
রাঁধার পরে খাওয়া আবার খাওয়ার পরে রাঁধা,
বাইশ বছর এক চাকাতেই বাঁধা।
মনে হচ্ছে, সেই চাকাটা ঐ-যে থামল যেন—
থামুক তবে। আবার ওষুধ কেন?

বসন্তকাল বাইশ বছর এসেছিল বনের আঙিনায়।
গন্ধে-বিভোল দক্ষিণবায়
দিয়েছিল জলস্থলের মর্মদোলায় দোল—

হেঁকেছিল ‘খোল্‌ রে দুয়ার খোল্‌’।
সে যে কখন আসত যেত জানতে পেতেম না যে।
হয়তো মনের মাঝে
সংগোপনে দিত নাড়া; হয়তো ঘরের কাজে
আচম্বিতে ভুল ঘটাত; হয়তো বাজত বুকে
জন্মান্তরের ব্যথা; কারণ-ভোলা দুঃখে সুখে
হয়তো পরান রইত চেয়ে যেন রে কার পায়ের শব্দ শুনে
বিহ্বল ফাল্গুনে।
তুমি আসতে আপিস থেকে, যেতে সন্ধ্যাবেলায়
পাড়ায় কোথা শতরঞ্জ-খেলায়।
থাক্‌ সে কথা।
আজকে কেন মনে আসে প্রাণের যত ক্ষণিক ব্যাকুলতা!

প্রথম আমার জীবনে এই বাইশ বছর পরে
বসন্তকাল এসেছে মোর ঘরে।
জানলা দিয়ে চেয়ে আকাশ-পানে
আনন্দে আজ ক্ষণে ক্ষণে জেগে উঠছে প্রাণে—
আমি নারী, আমি মহীয়সী,
আমার সুরে সুর বেঁধেছে জ্যোৎস্নাবীণায় নিদ্রাবিহীন শশী।
আমি নইলে মিথ্যা হত সন্ধাতারা ওঠা,
মিথ্যা হত কাননে ফুল ফোটা।

বাইশ বছর ধ’রে
মনে ছিল, বন্দী আমি অনন্তকাল তোমাদের এই ঘরে।
দুঃখ তবু ছিল না তার তরে;
অসাড় মনে দিন কেটেছে, আরো কাটত আরো বাঁচলে পরে।
যেথায় যত জ্ঞাতি
লক্ষ্মী ব’লে করে আমার খ্যাতি;
এই জীবনে সেই যেন মোর পরম সার্থকতা—
ঘরের কোণে পাঁচের মুখের কথা!
আজকে কখন মোর
কাটল বাঁধন-ডোর।
জনম মরণ এক হয়েছে ঐ-যে অকূল বিরাট মোহানায়
ঐ অতলে কোথায় মিলে যায়
ভাঁড়ার-ঘরের দেয়াল যত
একটু ফেনার মতো।

এতদিনে প্রথম যেন বাজে
বিয়ের বাঁশি বিশ্ব-আকাশ-মাঝে।
তুচ্ছ বাইশ বছর আমার ঘরের কোণের ধুলায় পড়ে থাক্‌।
মরণ-বাসর-ঘরে আমায় যে দিয়েছে ডাক
দ্বারে আমার প্রার্থী সে যে, নয় সে কেবল প্রভু—
হেলা আমায় করবে না সে কভু।
চায় সে আমার কাছে

আমার মাঝে গভীর গোপন যে সুধারস আছে।
গ্রহতারার সভার মাঝখানে সে
ঐ-যে আমার মুখে চেয়ে দাঁড়িয়ে হোথায় রইল নির্নিমেষে।
মধুর ভুবন, মধুর আমি নারী,
মধুর মরণ, ওগো আমার অনন্ত ভিখারি!
দাও, খুলে দাও দ্বার,
ব্যর্থ বাইশ বছর হতে পার করে 

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%AE%E0%A7%81%E0%A6%95%E0%A7%8D%E0%A6%A4%E0%A6%BF,,,
ফাঁকি ,"বিনুর বয়স তেইশ তখন, রোগে ধরল তারে।
ওষুধে ডাক্তারে
ব্যাধির চেয়ে আধি হল বড়ো;
নানা ছাপের জমল শিশি, নানা মাপের কৌটো হল জড়ো।
বছর-দেড়েক চিকিৎসাতে করলে যখন অস্থি জরজর
তখন বললে, ‘হাওয়া বদল করো।’
এই সুযোগে বিনু এবার চাপল প্রথম রেলের গাড়ি,
বিয়ের পরে ছাড়ল প্রথম শ্বশুরবাড়ি।

নিবিড় ঘন পরিবারের আড়ালে আবডালে
মোদের হত দেখাশুনো ভাঙা লয়ের তালে;
মিলন ছিল ছাড়া-ছাড়া—
চাপা-হাসি টুকরো-কথার নানান জোড়াতাড়া।
আজকে হঠাৎ ধরিত্রী তার আকাশ-ভরা সকল আলো ধ’রে
বর-বধূরে নিলে বরণ করে।
রোগা মুখের মস্ত বড়ো দুটি চোখে
বিনুর যেন নতুন করে শুভদৃষ্টি হল নতুন লোকে।

রেল-লাইনের ওপার থেকে
কাঙাল যখন ফেরে ভিক্ষা হেঁকে

বিনু আপন বাক্স খুলে
টাকা শিকে যা হাতে পায় তুলে
কাগজ দিয়ে মুড়ে
দেয় সে ছুঁড়ে ছুঁড়ে।
সবার দুঃখ দূর না হলে পরে
আনন্দ তার আপনারই ভার বইবে কেমন ক’রে!
সংসারের ঐ ভাঙা ঘাটের কিনার হতে
আজ আমাদের ভাসান যেন চিরপ্রেমের স্রোতে—
তাই যেন আজ দানে ধ্যানে
ভরতে হবে সে যাত্রাটি বিশ্বের কল্যাণে।
বিনুর মনে জাগছে বারে-বার,
নিখিলে আজ একলা শুধু আমিই কেবল তার;
কেউ কোথা নেই আর
শ্বশুর ভাসুর সামনে পিছে ডাইনে বাঁয়ে—
সেই কথাটা মনে ক’রে পুলক দিল গায়ে।

বিলাসপুরের ইস্টেশনে বদল হবে গাড়ি;
তাড়াতাড়ি
নামতে হ’ল; ছ ঘণ্টা কাল থামতে হবে যাত্রীশালায়।
মনে হল, এ এক বিষম বালাই।
বিনু বললে, ‘কেন, এই তো বেশ।’
তার মনে আজ নেই যে খুশির শেষ।

পথের বাঁশি পায়ে পায়ে তারে যে আজ করেছে চঞ্চলা—
আনন্দে তাই এক হল তার পৌঁছনো আর চলা।
যাত্রীশালার দুয়ার খুলে আমায় বলে,
‘দেখো, দেখো, এক্কাগাড়ি কেমন চলে!
আর দেখেছ? বাছুরটি ঐ, আ ম’রে যাই, চিকন নধর দেহ—
মায়ের চোখে কী সুগভীর স্নেহ!
ঐ যেখানে দিঘির উচু পাড়ি—
সিসুগাছের তলাটিতে পাঁচিল-ঘেরা ছোট্ট বাড়ি
ঐ-যে রেলের কাছে—
ইস্টেশনের বাবু থাকে? আহা, ওরা কেমন সুখে আছে!’

যাত্রীঘরে বিছানাটা দিলেম পেতে;
বলে দিলেম, ‘বিনু, এবার চুপটি করে ঘুমোও আরামেতে।’
প্ল্যাট্‌ফরমে চেয়ার টেনে
পড়তে শুরু করে দিলেম ইংরেজি এক নভেল কিনে এনে।
গেল কত মালের গাড়ি, গেল প্যাসেঞ্জার,
ঘণ্টা তিনেক হয়ে গেল পার।
এমন সময় যাত্রীঘরের দ্বারের কাছে
বাহির হয়ে বললে বিনু, ‘কথা একটা আছে।’
ঘরে ঢুকে দেখি কে এক হিন্দুস্থানি মেয়ে
আমার মুখে চেয়ে
সেলাম করে বাহির হয়ে রইল ধরে বারান্দাটার থাম।

বিনু বললে, ‘রুক্‌মিনি ওর নাম।
ঐ-যে হোথায় কুয়োর ধারে সার-বাঁধা ঘরগুলি
ঐখানে ওর বাসা আছে, স্বামী রেলের কুলি।
তেরো-শো কোন্ সনে
দেশে ওদের আকাল হল; স্বামী স্ত্রী দুইজনে
পালিয়ে এল জমিদারের অত্যাচারে।
সাত বিঘে ওর জমি ছিল কোন্-এক গাঁয়ে
কী-এক নদীর ধারে’—
বাধা দিয়ে আমি বললেম হেসে,
‘রুক্‌মিনির এই জীবন-চরিত শেষ না হতেই গাড়ি পড়বে এসে;
আমার মতে, একটু যদি সংক্ষেপেতে সারো
অধিক ক্ষতি হবে না তায় কারো।’
বাঁকিয়ে ভুরু, পাকিয়ে চক্ষু, বিনু বললে খেপে—
‘কখ্‌খনো না, বলব না সংক্ষেপে।
আপিস যাবার তাড়া তো নেই, ভাব্‌না কিসের তবে?
আগাগোড়া সবটা শুনতে হবে।’
নভেল-পড়া নেশাটুকু কোথায় গেল মিশে।
রেলের কুলির লম্বা কাহিনী সে
বিস্তারিত শুনে গেলেম আমি।

আসল কথা শেষে ছিল, সেইটে কিছু দামি।
কুলির মেয়ের বিয়ে হবে, তাই

পৈঁচে তাবিজ বাজুবন্ধ গড়িয়ে দেওয়া চাই;
অনেক টেনেটুনে তবু পঁচিশ টাকা খরচ হবে তারি;
সে ভাবনাটা ভারি
রুক্‌মিনিরে করেছে বিব্রত।
তাই এবারের মতো
আমার ’পরে ভার
কুলি-নারীর ভাব্‌না ঘোচাবার।
আজকে গাড়ি-চড়ার আগে

অনেক টেনেটুনে তবু পঁচিশ টাকা খরচ হবে তারি;
সে ভাবনাটা ভারি
রুক্‌মিনিরে করেছে বিব্রত।
তাই এবারের মতো
আমার ’পরে ভার
কুলি-নারীর ভাব্‌না ঘোচাবার।
আজকে গাড়ি-চড়ার আগে একেবারে থোকে
পঁচিশ টাকা দিতেই হবে ওকে।

অবাক কাণ্ড এ কী!
এমন কথা মানুষ শুনেছে কি!
জাতে হয়তো মেথর হবে কিম্বা নেহাত ওঁচা,
যাত্রীঘরের করে ঝাড়ামোছা,
পঁচিশ টাকা দিতেই হবে তাকে!
এমন হলে দেউলে হতে ক দিন বাকি থাকে!
‘আচ্ছা আচ্ছা, হবে হবে। আমি দেখছি, মোট
একশো টাকার আছে একটা নোট,
সেটা আবার ভাঙানো নেই!’
বিনু বললে, ‘এই
ইস্টিশনেই ভাঙিয়ে নিলেই হবে।’
‘আচ্ছা, দেব তবে’

এই ব’লে সেই মেয়েটাকে আড়ালেতে নিয়ে গেলেম ডেকে;
আচ্ছা করেই দিলেম তারে হেঁকে—
‘কেমন তোমার নোকরি থাকে দেখব আমি!
প্যাসেঞ্জারকে ঠকিয়ে বেড়াও! ঘোচাব নষ্টামি!’
কেঁদে যখন পড়ল পায়ে ধ’রে
দু টাকা তার হাতে দিয়ে দিলেম বিদায় করে।


জীবন-দেউল আঁধার করে নিবল হঠাৎ আলো।
ফিরে এলেম দু মাস যেই ফুরালো।
বিলাসপুরে এবার যখন এলেম নামি,
একলা আমি।
শেষ নিমেষে নিয়ে আমার পায়ের ধূলি
বিনু আমায় বলেছিল, ‘এ জীবনের যা-কিছু আর ভুলি
শেষ দুটি মাস অনন্তকাল মাথায় রবে মম
বৈকুণ্ঠেতে নারায়ণীর সিঁথের ’পরে নিত্যসিঁদুর-সম।
এই দুটি মাস সুধায় দিলে ভরে,
বিদায় নিলেম সেই কথাটি স্মরণ করে।’

ওগো অন্তর্যামী,
বিনুরে আজ জানাতে চাই আমি

সেই দু মাসের অর্ঘ্যে আমার বিষম বাকি—
পঁচিশ টাকার ফাঁকি।
দিই যদি আজ রুক্‌মিনিরে লক্ষ টাকা
তবুও তো ভরবে না সেই ফাঁকা।
বিনু যে সেই দু-মাসটিরে নিয়ে গেছে আপন সাথে—
জানল না তো, ফাঁকিসুদ্ধ দিলেম তারই হাতে।

বিলাসপুরে নেমে আমি শুধাই সবার কাছে,
‘রুক্‌মিনি সে কোথায় আছে?’
প্রশ্ন শুনে অবাক মানে—
রুক্‌মিনি কে তাই-বা ক জন জানে!
অনেক ভেবে ‘ঝামরু কুলির বউ’ বললেম যেই
বললে সাবে, ‘এখন তারা এখানে কেউ নেই।’

শুধাই আমি, ‘কোথায় পাব তাকে?’
ইস্টেশনের বড়োবাবু রেগে বলেন, ‘সে খবর কে রাখে?’
টিকিটবাবু বললে হেসে, ‘তারা মাসেক আগে
গেছে চলে দার্জিলিঙে কিম্বা খসরুবাগে,
কিম্বা আরাকানে।’
শুধাই যত ‘ঠিকানা তার কেউ কি জানে’—
তারা কেবল বিরক্ত হয়, তার ঠিকানায় কার আছে কোন্ কাজ!
কেমন ক’রে বোঝাই আমি— ওগো, আমার আজ

সবার চেয়ে তুচ্ছ তারে সবার চেয়ে পরম প্রয়োজন;
ফাঁকির বোঝা নামাতে মোর আছে সেই একজন।
‘এই দুটি মাস সুধায় দিলে ভরে’
বিনুর মুখের শেষ কথা সেই বইব কেমন ক’রে!
রয়ে গেলেম দায়ী,
মিথ্যা আমার হল চিরস্থায়ী!

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%AB%E0%A6%BE%E0%A6%81%E0%A6%95%E0%A6%BF,,,
মায়ের সম্মান ,"অপূর্বদের বাড়ি

অনেক ছিল চৌকি টেবিল, পাঁচটা-সাতটা গাড়ি;

ছিল কুকুর; ছিল বেড়াল; নানান রঙের ঘোড়া

          কিছু না হয় ছিল ছ-সাতজোড়া;

          দেউরি-ভরা দোবে চোবে, ছিল চাকর দাসী,

                   ছিল সহিস বেহারা চাপরাসি।

                   --আর ছিল এক মাসি।

 

                   স্বামীটি তার সংসারে বৈরাগী,

কেউ জানে না গেছেন কোথায় মোক্ষ পাবার লাগি

                   স্ত্রীর হাতে তার ফেলে

                   বালক দুটি ছেলে।

অনাত্মীয়ের ঘরে গেলে স্বামীর বংশে নিন্দা লাগে পাছে

                   তাই সে হেথায় আছে

                   ধনী বোনের দ্বারে।

          একটিমাত্র চেষ্টা যে তার কী করে আপনারে

                   মুছবে একেবারে।

          পাছে কারো চক্ষে পড়ে, পাছে তারে দেখে

          কেউ বা বলে ওঠে, ""আপদ জুটল কোথা থেকে"",--

আস্তে চলে, আস্তে বলে, সবার চেয়ে জায়গা জোড়ে কম,

                   সবার চেয়ে বেশি পরিশ্রম।

 

     কিন্তু যে তার কানাই বলাই নেহাত ছোট্ট ছেলে;

          তাদের তরে রেখেছিলেন মেলে

          বিধাতা যে প্রকান্ড এই ধরা;

অঙ্গে তাদের দুরন্ত প্রাণ, কণ্ঠ তাদের কলরবে ভরা।

          শিশুচিত্ত-উৎসধারা বন্ধ করে দিতে

                   বিষম ব্যথা বাজে মায়ের চিতে।

কাতর চোখে করুণ সুরে মা বলে, ""চুপ চুপ--""

          একটু যদি চঞ্চলতা দেখায় কোনোরূপ।

                   ক্ষুধা পেলে কান্না তাদের অসভ্যতা,

               তাদের মুখে মানায় নাকো চেঁচিয়ে কথা;

                   খুশি হলে রাখবে চাপি

               কোনোমতেই করবে নাকো লাফালাফি।

               অপূর্ব আর পূর্ণ ছিল এদের একবয়সী;

     তাদের সঙ্গে খেলতে গেলে এরা হত পদে পদেই দোষী।

                   তারা এদের মারত ধড়াধ্বড়;

                        এরা যদি উলটে দিত চড়,

               থাকত নাকো গন্ডগোলের সীমা,--

                        উভয় পক্ষেরি মা

কানাই বলাই দোঁহার 'পরে পড়ত ঝড়ের মতো,--

                        বিষম কান্ড হত

ডাইনে বাঁয়ে দু-ধার থেকে মারের 'পরে মেরে।

বিনা দোষে শস্তি দিয়ে কোলের বাছাদেরে

          ঘরের দুয়ার বন্ধ করে মাসি

                   থাকত উপবাসী,--

          চোখের জলে বক্ষ যেত ভাসি।

 

অবশেষে দুটি ছেলে মেনে নিল নিজেদের এই দশা।

          তখন তাদের চলাফেরা ওঠাবসা

          স্তব্ধ হল, শান্ত হল, হায়

          পাখিহারা পক্ষিনীড়ের প্রায়।

          এ সংসারে বেঁচে থাকার দাবি

ভাঁটায় ভাঁটায় নেবে নেবে একেবারে তলায় গেল নাবি;

          ঘুচে গেল ন্যায়বিচারের আশা,

          রুদ্ধ হল নালিশ করার ভাষা।

       সকল দুঃখ দুটি ভায়ে করল পরিপাক

                   নিঃশব্দ নির্বাক।

     চক্ষে আঁধার দেখত ক্ষুধার ঝোঁকে--

পাছে খাবার না থাকে, আর পাছে মায়ের চোখে

          জল দেখা দেয়, তাই

বাইরে কোথাও লুকিয়ে থাকত, বলত, ""ক্ষুধা নাই।""

          অসুখ করলে দিত চাপা; দেবতা মানুষ কারে

               একটুমাত্র জবাব করা ছাড়ল একেবারে।

               প্রথম যখন ইস্কুলেতে প্রাইজ পেল এরা

                   ক্লাসে সবার সেরা,

               অপূর্ব আর পূর্ণ এল শূন্যহাতে বাড়ি।

                   প্রমাদ গনি, দীর্ঘ নিশ্বাস ছাড়ি

               মা ডেকে কয় কানাই বলাইয়েরে,--

                   ""ওরে বাছা, ওদের হাতেই দে রে

                     তোদের প্রাইজ দুটি।

                      তার পরে যা ছুটি

            খেলা করতে চৌধুরিদের ঘরে।

                          সন্ধ্যা হলে পরে

আসিস ফিরে, প্রাইজ পেলি কেউ যেন না শোনে।""

            এই বলে মা নিয়ে ঘরের কোণে

                       দুটি আসন পেতে

আপন হাতের খইয়ের মোওয়া দিল তাদের খেতে।

 

               এমনি করে অপমানের তলে

দুঃখদহন বহন করে দুটি ভাইয়ে মানুষ হয়ে চলে।

                        এই জীবনের ভার

যত হালকা হতে পারে করলে এরা চূড়ান্ত তাহার।

          সবার চেয়ে ব্যথা এদের মায়ের অসম্মান,--

                   আগুন তারি শিখার সমান

          জ্বলছে এদের প্রাণপ্রদীপের মুখে।

          সেই আলোটি দোঁহায় দুঃখে সুখে

          যাচ্ছে নিয়ে একটি লক্ষ্যপানে--

      জননীরে করবে জয়ী সকল মনে প্রাণে।

 

                   কানাই বলাই

          কালেজেতে পড়ছে দুটি ভাই।

          এমন সময় গোপনে এক রাতে

অপূর্ব তার মায়ের বাক্স ভাঙল আপন হাতে,

          করল চুরি পান্নামোতির হার;--

          থিয়েটারের শখ চেপেছে তার।

পুলিস-ডাকাডাকি নিয়ে পাড়া যেন ভূমিকম্পে নড়ে;

               যখন ধরা পড়ে-পড়ে

          অপূর্ব সেই মোতির মালাটিরে

                   ধীরে ধীরে

কানাইদাদার শোবার ঘরে বালিশ দিয়ে ঢেকে

                   লুকিয়ে দিল রেখে।

                   যখন বাহির হল শেষে

                   সবাই বললে এসে--

                ""তাই না শাস্ত্রে করে মানা

              দুধে কলায় পুষতে সাপের  ছানা।

ছেলেমানুষ, দোষ কী ওদের, মা আছে এর তলে।

          ভালো করলে মন্দ ঘটে কলিকালের ফলে।""

 

          কানাই বলাই জ্বলে ওঠে প্রলয়বহ্নিপ্রায়,

               খুনোখুনি করতে ছুটে যায়।

                     মা বললেন, ""আছেন ভগবান,

                নির্দোষীদের অপমানে তাঁরি অপমান।""

       দুই ছেলেরে সঙ্গে নিয়ে বাহির হলেন মাসি;

রইল চেয়ে দোবে চোবে, রইল চেয়ে সকল চাকর দাসী,

          ঘোড়ার সহিস বেহারা চাপরাসি।

 

          অপমানের তীব্র আলোক জ্বেলে

               মাকে নিয়ে দুটি ছেলে

     পার হল ঘোর দুঃখদশা চলে চলে কঠিন কাঁটার পথে।

          কানাই বলাই মস্ত উকিল বড়ো আদালতে।

মনের মত বউ এসেছে, একটি-দুটি আসছে নাতনী নাতি,--

               জুটল মেলা সুখের দিনের সাথি।

          মা বললেন, ""মিটবে এবার চিরদিনের আশ--

                   মরার আগে করব কাশীবাস।""

                         অবশেষে একদা আশ্বিনে

                               পুজোর ছুটির দিনে

                   মনের মতো বাড়ি দেখে

          দুই ভাইয়েতে মাকে নিয়ে তীর্থে এল রেখে।

 

বছরখানেক না পেরোতেই শ্রাবণমাসের শেষে

        হঠাৎ কখন মা ফিরলেন দেশে।

বাড়িসুদ্ধ অবাক সবাই,--মা বললেন, ""তোরা আমার ছেলে

তোদের এমন বুদ্ধি হল অপূর্বকে পুরতে দিবি জেলে?""

                   কানাই বললে, ""তোমার ছেলে বলেই

তোমার অপমানের জ্বালা মনের মধ্যে নিত্য আছে জ্বলেই।

          মিথ্যে চুরির দাগা দিয়ে সবার চোখের 'পরে

                   আমার মাকে ঘরের বাহির করে

            সেই কথাটা এ জীবনে ভুলি যদি তবে

                         মহাপাতক হবে।""

মা বললেন, ""ভুলবি কেন; মনে যদি থাকে তাহার তাপ

          তাহলে কি তেমন ভীষণ অপমানের চাপ

               চাপানো যায় আর কাহারো 'পরে

                       বাইরে কিংবা ঘরে।

          মনে কি নেই সেদিন যখন দেউরি দিয়ে

          বেরিয়ে এলেম তোদের দুটি সঙ্গে নিয়ে

     তখন আমার মনে হল যদি আমি স্বপ্নমাত্র হই

          জেগে দেখি আমি যদি কোথাও কিছু নই

                   তাহলে হয় ভালো।

          মনে হল শত্রু আমার আকাশভরা আলো,

          দেবতা আমার শত্রু, আমার শত্রু বসুন্ধরা--

     মাটির ডালি আমার অসীম লজ্জা দিয়ে ভরা।

                   তাইতো বলি বিশ্বজোড়া সে লাঞ্ছনা

               তেমন করে পায় না যেন কোনোজনা

                   বিধির কাছে এই করি প্রার্থনা।""

 

          ব্যাপারটা কী ঘটেছিল অল্প লোকেই জানে,

                   বলে রাখি সে-কথা এইখানে।

 

                      বারো বছর পরে

          অপূর্ব রায় দেখা দিল কানাইদাদার ঘরে।

                   একে একে তিনটে থিয়েটার

               ভাঙাগড়া শেষ করে সে হল ক্যাশিয়ার

            সদাগরের আপিসেতে। সেখানে আজ শেষে

       তবিল-ভাঙার জাল হিসাবে দায়ে ঠেকেছে সে।

          হাতে বেড়ি পড়ল বুঝি; তাই সে এল ছুটে

          উকিল দাদার ঘরে, সেথায় পড়ল মাথা কুটে।    

কানাই বললে, ""মনে কি নেই?"" অপূর্ব কয় নতমুখে

                ""অনেকদিন সে গেছে চুকেবুকে।""

          ""চুকে গেছে?"" কানাই উঠল বিষম রাগে জ্বলে,

          ""এতদিনের পর যেন আশা হচ্ছে চুকে যাবে বলে।""

                   নিচের তলায় বলাই আপিস করে--

          অপূর্ব রায় ভয়ে ভয়ে ঢুকল তারি ঘরে।

                        বললে, ""আমায় রক্ষা করো।""

                        বলাই কেঁপে উঠল থরথর।

অধিক কথা কয় না সে যে; ঘন্টা নেড়ে ডাকল দারোয়ানে।

          অপূর্ব তার মেজাজ দেখে বরিয়ে এল মানে।

 

          অপূর্বদের মা তিনি হন মস্ত ঘরের গৃহিণী যে;

                        এদের ঘরে নিজে

                   আসতে গেলে হয় যে তাঁদের মাথা নত।

                        অনেক রকম করে ইতস্তত

          পত্র দিয়ে পূর্ণকে তাই পাঠিয়ে দিলেন কাশী।

                   পূর্ণ বললে, রক্ষা করো মাসি।""

 

          এরি পরে কাশী থেকে মা আসলেন ফিরে।

               কানাই তাঁরে বললে ধীরে ধীরে--

""জান তো মা, তোমার বাক্য মোদের শিরোধার্য,

               এটা কিন্তু নিতান্ত অকার্য।

     বিধি তাদের দেবেন শাস্তি, আমরা করব রক্ষে,

               উচিত নয় মা সেটা কারো পক্ষে।""

           কানাই যদি নরম হয় বা, বলাই রইল রুখে

                   অপ্রসন্ন মুখে।

বললে, ""হেথায় নিজে এসে মাসি তোমার পড়ুন পায়ে ধরে

          দেখব তখন বিবেচনা করে।""

 

          মা বললেন, ""তোরা বলিস কী এ।

               একটা দুঃখ দূর করতে গিয়ে

     আরেক দুঃখে বিদ্ধ করবি মর্ম!

               এই কি তোদের ধর্ম!""

     এত বলি বাহির হয়ে চলেন তাড়াতাড়ি;

তারা বলে, ""যাচ্ছ কোথায়।"" মা বললেন, ""অপূর্বদের বাড়ি।

               দুঃখে তাদের বক্ষ আমার ফাটে

রইব আমি তাদের ঘরে যতদিন না বিপদ তাদের কাটে।""

          ""রসো, রসো, থামো, থামো, করছ এ কী।

                   আচ্ছা, ভেবে দেখি।

                   তোমার ইচ্ছা যবে

          আচ্ছা না-হয় যা বলছ তাই হবে।""

                আর কি থামেন তিনি।

                   গেলেন একীকিনী

             অপূর্বদের ঘরে তাদের মাসি।

     ছিল না আর দোবে চোবে, ছিল না চাপরাসি।

প্রণাম করল লুটিয়ে পায়ে বিপিনের মা, পুরোনো সেই দাসী।",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%AE%E0%A6%BE%E0%A6%AF%E0%A6%BC%E0%A7%87%E0%A6%B0_%E0%A6%B8%E0%A6%AE%E0%A7%8D%E0%A6%AE%E0%A6%BE%E0%A6%A8,,,
নিষ্কৃতি ,"মা কেঁদে কয়, ‘মঞ্জুলী মোর ঐ তো কচি মেয়ে,
ওরই সঙ্গে বিয়ে দেবে?— বয়সে ওর চেয়ে
পাঁচগুনো সে বড়ো;
তাকে দেখে বাছা আমার ভয়েই জড়সড়।
এমন বিয়ে ঘটতে দেব নাকো।’
বাপ বললে, ‘কান্না তোমার রাখো।
পঞ্চাননকে পাওয়া গেছে অনেক দিনের খোঁজে,
জান না কি মস্ত কুলীন ও যে!
সমাজে তো উঠতে হবে, সেটা কি কেউ ভাবো?
ওকে ছাড়লে পাত্র কোথায় পাব?’
মা বললে, ‘কেন, ঐ যে চাটুজ্জেদের পুলিন,
নাই-বা হল কুলীন—
দেখতে যেমন তেমনি স্বভাবখানি,
পাস ক’রে ফের পেয়েছে জলপানি—
সোনার টুকরো ছেলে।
এক পাড়াতে থাকে ওরা, ওরই সঙ্গে হেসে খেলে
মেয়ে আমার মানুষ হল; ওকে যদি বলি আমি আজই
এখ্‌খনি হয় রাজি।’
বাপ বললে, ‘থামো
আরে আরে, রামোঃ।
ওরা আছে সমাজের সব-তলায়।

বামুন কি হয় পইতে দিলেই গলায়!
দেখতে শুনতে ভালো হলেই পাত্র হল! রাধে!
স্ত্রীবুদ্ধি কি শাস্ত্রে বলে সাধে!’

যেদিন ওরা গিনি দিয়ে দেখলে ক’নের মুখ
সেদিন থেকে মঞ্জুলিকার বুক
প্রতি পলের গোপন কাঁটায় হল রক্তে মাখা।
মায়ের স্নেহ অন্তর্যামী, তার কাছে তো রয় না কিছুই ঢাকা;
মায়ের ব্যথা মেয়ের ব্যথা চলতে খেতে শুতে
ঘরের আকাশ প্রতি ক্ষণে হানছে যেন বেদনা-বিদ্যুতে।

অটলতার গভীর গর্ব বাপের মনে জাগে—
সুখে দুঃখে দ্বেষে রাগে
ধর্ম থেকে নড়েন তিনি নাই হেন দৌর্বল্য।
তাঁর জীবনের রথের চাকা চলল
লোহার বাঁধা রাস্তা দিয়ে প্রতি ক্ষণেই,
কোনোমতেই ইঞ্চি-খানেক এ দিক - ও দিক একটু হবার জো নেই।
তিনি বলেন, তাঁর সাধনা বড়োই সুকঠোর,
আর কিছু নয়, শুধুই মনের জোর,
অষ্টাবক্র জমদগ্নি প্রভৃতি সব ঋষির সঙ্গে তুল্য—
মেয়েমানুষ বুঝবে না তার মূল্য।

অন্তঃশীলা অশ্রুনদীর নীরব নীরে
দুটি নারীর দিন বয়ে যায় ধীরে।
অবশেষে বৈশাখে এক রাতে
মঞ্জুলিকার বিয়ে হল পঞ্চাননের সাথে।
বিদায়বেলায় মেয়েকে বাপ ব’লে দিলেন মাথায় হস্ত ধরি,
‘হও তুমি সাবিত্রীর মতো, এই কামনা করি।’

কিমাশ্চর্যমতঃপরং, বাপের সাধন-জোরে
আশীর্বাদের প্রথম অংশ দু মাস যেতেই ফলল কেমন করে,
পঞ্চাননকে ধরল এসে যমে;
কিন্তু মেয়ের কপালক্রমে
ফলল না তার শেষের দিকটা, দিলে না যম ফিরে—
মঞ্জুলিকা বাপের ঘরে ফিরে এল সিঁদুর মুছে শিরে।


দুঃখে সুখে দিন হয়ে যায় গত
স্রোতের জলে ঝরে-পড়া ভেসে-যাওয়া ফুলের মতো।
অবশেষে হল—
মঞ্জুলিকার বয়স ভরা ষোলো।
কখন শিশুকালে
হৃদয়লতার পাতার অন্তরালে
বেরিয়েছিল একটি কুঁড়ি

প্রাণের গোপন রহস্যতল কুঁড়ি
জানত না তো আপ্‌নাকে সে,
শুধায় নি তার নাম কোনোদিন বাহির হতে খেপা বাতাস এসে;
সেই কুঁড়ি আজ অন্তরে তার উঠছে ফুটে
মধুর রসে ভরে উঠে।
সে যে প্রেমের ফুল
আপন রাঙা পাপড়ি-ভারে আপনি সমাকুল।
আপ্‌নাকে তার চিনতে যে আর নাইকো বাকি,
তাই তো থাকি থাকি
চমকে ওঠে নিজের পানে চেয়ে।
আকাশ-পারের বাণী তারে ডাক দিয়ে যায় আলোর ঝর্না বেয়ে;
রাতের অন্ধকারে
কোন্-অসীমের-রোদন-ভরা বেদন লাগে তারে!
বাহির হতে তার
ঘুচে গেছে সকল অলংকার,
অন্তর তার রাঙিয়ে ওঠে স্তরে স্তরে—
তাই দেখে সে আপনি ভেবে মরে;

কখন কাজের ফাঁকে
জানলা ধ’রে চুপ করে সে বাইরে চেয়ে থাকে—
যেখানে ঐ সজনে গাছের ফুলের ঝুরি বেড়ার গায়ে
রাশি রাশি হাসির ঘায়ে
আকাশটারে পাগল করে দিবসরাতি!

যে ছিল তার ছেলেবেলার খেলাঘরের সাথি
আজ সে কেমন করে
জলস্থলের হৃদয়খানি দিল ভরে!
অরূপ হয়ে সে যেন আজ সকল রূপে রূপে
মিশিয়ে গেল চুপে চুপে।
পায়ের শব্দ তারই
মর্মরিত পাতায় পাতায় গিয়েছে সঞ্চারি।
কানে কানে তারই করুণ বাণী
মৌমাছিদের পাখার গুন্‌গুনানি।

মেয়ের নীরব মুখে
কী দেখে মা, শেল বাজে তার বুকে।
না-বলা কোন্ গোপন কথার মায়া
মঞ্জুলিকার কালো চোখে ঘনিয়ে তোলে জল-ভরা এক ছায়া;
অশ্রু-ভেজা গভীর প্রাণের ব্যথা
এনে দিল অধরে তার শরৎনিশির স্তব্ধ ব্যাকুলতা।
মায়ের মুখে অন্ন রোচে নাকো—
কেঁদে বলে, ‘হায় ভগবান, অভাগীরে ফেলে কোথায় থাকো!’

একদা বাপ দুপুর বেলায় ভোজন সাঙ্গ করে
গুড়গুড়িটার নলটা মুখে ধরে
ঘুমের আগে, যেমন চিরাভ্যাস,

পড়তেছিলেন ইংরেজি এক প্রেমের উপন্যাস।
মা বললেন, বাতাস ক’রে গায়ে,
কখনো-বা হাত বুলিয়ে পায়ে,
‘যার খুশি সে নিন্দে করুক, মরুক বিষে জ্ব’রে,
আমি কিন্তু পারি যেমন ক’রে
মঞ্জুলিকার দেবই দেব বিয়ে।’
বাপ বললেন কঠিন হেসে, ‘তোমরা মায়ে ঝিয়ে
এক লগ্নেই বিয়ে কোরো আমার মরার পরে;
সেই কটা দিন থাকো ধৈর্য ধরে।’
এই ব’লে তাঁর গুড়গুড়িতে দিলেন মৃদু টান।
মা বললেন, ‘উঃ, কী পাষাণ প্রাণ,
স্নেহমায়া কিচ্ছু কি নেই ঘটে!’
বাপ বললেন, ‘আমি পাষাণ বটে।
ধর্মের পথ কঠিন বড়ো, ননির পুতুল হলে
এতদিনে কেঁদেই যেতেম গ’লে।’
মা বললেন, ‘হায় রে কপাল! বোঝাবই বা কারে?
তোমার এ সংসারে
ভরা ভোগের মধ্যখানে দুয়ার এঁটে
পলে পলে শুকিয়ে মরবে ছাতি ফেটে
একলা কেবল একটুকু ঐ মেয়ে,
ত্রিভুবনে অধর্ম আর নেই কিছু এর চেয়ে।
তোমার পুঁথির শুকনো পাতায় নেই তো কোথাও প্রাণ—

দরদ কোথায় বাজে সেটা অন্তর্যামী জানেন ভগবান।’
বাপ একটু হাসল কেবল, ভাবলে, ‘মেয়েমানুষ
হৃদয়তাপের-ভাপে-ভরা ফানুষ।
জীবন একটা কঠিন সাধন, নেই সে ওদের জ্ঞান।’
এই বলে ফের চলল পড়া ইংরেজি সেই প্রেমের উপাখ্যান।


দুখের তাপে জ্ব’লে জ্ব’লে অবশেষে নিবল মায়ের তাপ;
সংসারেতে একা পড়লেন বাপ।
বড়ো ছেলে বাস করে তার স্ত্রীপুত্রদের সাথে
বিদেশে পাটনাতে।
দুই মেয়ে তার কেউ থাকে না কাছে,
শ্বশুরবাড়ি আছে।
একটি থাকে ফরিদপুরে,
আরেক মেয়ে থাকে আরো দূরে
মাদ্রাজে কোন্ বিন্ধ্যগিরির পার।
পড়ল মঞ্জুলিকার ’পরে বাপের সেবা-ভার।
রাঁধুনে ব্রাহ্মণের হাতে খেতে করেন ঘৃণা;
স্ত্রীর রান্না বিনা
অন্নপানে হত না তাঁর রুচি—
সকাল বেলায় ভাতের পালা, সন্ধ্যা বেলায় রুটি কিম্বা লুচি,
ভাতের সঙ্গে মাছের ঘটা,

ভাজাভুজি হত পাঁচটা-ছটা;
পাঁঠা হত রুটি-লুচির সাথে।
মঞ্জুলিকা দুবেলা সব আগাগোড়া রাঁধে আপন হাতে।
একাদশী ইত্যাদি তার সকল তিথিতেই
রাঁধার ফর্দ এই।
বাপের ঘরটি আপনি মোছে ঝাড়ে;
রৌদ্রে দিয়ে গরম পোশাক আপনি তোলে পাড়ে।
ডেস্কে বাক্সে কাগজপত্র সাজায় থাকে থাকে,
ধোবার বাড়ির ফর্দ টুকে রাখে।

গয়লানি আর মুদির হিসাব রাখতে চেষ্টা করে,
ঠিক দিতে ভুল হলে তখন বাপের কাছে ধমক খেয়ে মরে।
কাসুন্দি তার কোনোমতেই হয় না মায়ের মতো,
তাই নিয়ে তার কত
নালিশ শুনতে হয়।
তা ছাড়া তার পান-সাজাটা মনের মতো নয়।
মায়ের সঙ্গে তুলনাতে পদে-পদেই ঘটে যে তার ত্রুটি।
মোটামুটি—
আজকালকার মেয়েরা কেউ নয় সেকালের মতো।
হয়ে নীরব নত,
মঞ্জুলী সব সহ্য করে, সর্বদাই সে শান্ত,
কাজ করে অক্লান্ত।
যেমন করে মাতা বারম্বার

শিশু ছেলের সহস্র আবদার
হেসে সকল বহন করেন স্নেহের কৌতুকে,
তেমনি করেই সুপ্রসন্ন মুখে
মঞ্জুলী তার বাপের নালিশ দণ্ডে দণ্ডে শোনে,
হাসে মনে মনে।
বাবার কাছে মায়ের স্মৃতি কতই মূল্যবান্
সেই কথাটি মনে করে গর্বসুখে পূর্ণ তাহার প্রাণ—
‘আমার মায়ের যত্ন যে জন পেয়েছে একবার
আর-কিছু কি পছন্দ হয় তার!’

হােলির সময় বাপকে সেবার বাতে ধরল ভারি।
পাড়ায় পুলিন করছিল ডাক্তারি,
ডাকতে হল তারে।
হৃদয়যন্ত্র বিকল হতে পারে
ছিল এমন ভয়।
পুলিনকে তাই দিনের মধ্যে বারে বারেই আসতে যেতে হয়।
মঞ্জুলী তার সনে
সহজ ভাবে কইবে কথা যতই করে মনে
ততই বাধে আরো!
এমন বিপদ কারাে
হয় কি কোনােদিন!
গলাটি তার কাঁপে কেন, কেন এতই ক্ষীণ!

চোখের পাতা কেন
কিসের ভারে জড়িয়ে আসে যেন!
ভয়ে মরে বিরহিণী
শুনতে যেন পাবে কেহ রক্তে যে তার বাজে রিনিরিনি
পদ্মপাতায় শিশির যেন, মনখানি তার বুকে
দিবারাত্রি টলছে কেন এমনতরো ধরা-পড়ার মুখে!

ব্যামো সেরে আসছে ক্রমে,
গাঁটের ব্যথা অনেক এল কমে।
রোগী শয্যা ছেড়ে
একটু এখন চলে হাত পা নেড়ে।
এমন সময় সন্ধ্যাবেলা
হাওয়ায় যখন যূথীবনের পরানখানি মেলা,
আঁধার যখন চাঁদের সঙ্গে কথা বলতে যেয়ে
চুপ করে শেষ তাকিয়ে থাকে চেয়ে,
তখন পুলিন রোগীসেবার পরামর্শ-ছলে
মঙুলীরে পাশের ঘরে ডেকে বলে—
‘জানো তুমি তোমার মায়ের সাধ ছিল এই চিতে
মোদের দোঁহার বিয়ে দিতে।
সে ইচ্ছাটি তাঁরি
পুরাতে চাই যেমন করেই পারি।
এমন করে আর কেন দিন কাটাই মিছিমিছি?’

‘না না, ছিছি, ছিছি।’
এই ব’লে সে মঞ্জুলিকা দু হাত দিয়ে মুখখানি তার ঢেকে
ছুটে গেল ঘরের থেকে।
আপন ঘরে দুয়ার দিয়ে পড়ল মেঝের ’পরে—
ঝর্‌ঝরিয়ে ঝর্‌ঝরিয়ে বুক ফেটে তার অশ্রু ঝ’রে পড়ে।
ভাবলে, ‘পোড়া মনের কথা এড়ায় নি ওঁর চোখ।
আর কেন গো? এবার মরণ হোক।’

মঞ্জুলিকা বাপের সেবায় লাগল দ্বিগুণ করে
অষ্টপ্রহর ধরে।
আবশ্যকটা সারা হলে তখন লাগে অনাবশ্যক কাজে;
যে বাসনটা মাজা হল আবার সেটা মাজে।
দু-তিন ঘণ্টা পর
একবার যে ঘর ঝেড়েছে ফের ঝাড়ে সেই ঘর।
কখন যে স্নান, কখন যে তার আহার,
ঠিক ছিল না তাহার।
কাজের কামাই ছিল নাকো যতক্ষণ না রাত্রি এগারোটায়
শ্রান্ত হয়ে আপনি ঘুমে মেঝের ’পরে লোটায়।
যে দেখল সেই অবাক হয়ে রইল চেয়ে;
বললে, ‘ধন্যি মেয়ে!’
বাপ শুনে কয় বুক ফুলিয়ে, ‘গর্ব করি নেকো—
কিন্তু তবু আমার মেয়ে সেটা স্মরণ রেখো।

ব্রহ্মচর্যব্রত
আমার কাছেই শিক্ষা যে

আমার কাছেই শিক্ষা যে ওর। নইলে দেখতে অন্যরকম হ’ত।
আজকালকার দিনে
সংযমেরই কঠোর সাধন বিনে
সমাজেতে রয় না কোনো বাঁধ;
মেয়েরা তাই শিখছে কেবল বিবিয়ানার ছাঁদ।’

স্ত্রীর মরণের পরে যবে
সবেমাত্র এগারো মাস হবে
গুজব গেল শোনা,
এই বাড়িতে ঘটক করে আনাগোনা।
প্রথম শুনে মঞ্জুলিকার হয় নিকো বিশ্বাস;
তার পরে সব রকম দেখে ছাড়লে সে নিশ্বাস।
ব্যস্ত সবাই, কেমনতরো ভাব—
আসছে ঘরে নানারকম বিলিতি আসবাব।
দেখলে বাপের নতুন করে সাজসজ্জা শুরু,
হঠাৎ কালো ভ্রমরকৃষ্ণ ভুরু,
পাকা চুল সব কখন হল কটা,
চাদরেতে যখন-তখন গন্ধ মাখার ঘটা।

মার কথা আজ মঞ্জুলিকার পড়ল মনে
বুক-ভাঙা এক বিষম ব্যথার সনে।

হোক-না মৃত্যু, তবু
এ বাড়ির এই হাওয়ার সঙ্গে বিরহ তাঁর ঘটে নাই তো কভু।
কল্যাণী সেই মূর্তিখানি সুধামাখা
এ সংসারের মর্মে ছিল আঁকা;
সাধ্বীর সেই সাধনপুণ্য ছিল ঘরের মাঝে,
তাঁরই পরশ ছিল সকল কাজে।
এ সংসারে তাঁর হবে আজ পরম মৃত্যু, বিষম অপমান—
সেই ভেবে যে মঞ্জুলিকার ভেঙে পড়ল প্রাণ।

ছোড়ে লজ্জা ভয়
কন্যা তখন নিঃসংকোচে কয়
বাপের কাছে গিয়ে,—
‘তুমি নাকি করতে যাবে বিয়ে!
আমরা তোমার ছেলে মেয়ে নাৎনি নাতি যত
সবার মাথা করবে নত?
মায়ের কথা ভুলবে তবে?
তোমার প্রাণ কি এত কঠিন হবে!’

বাবা বললে শুল্ক হাসে,—
‘কঠিন আমি কেই বা জানে না সে!
আমার পক্ষে বিয়ে করা বিষম কঠোর কর্ম,
কিন্তু গৃহধর্ম

স্ত্রী না হলে অপূর্ণ যে রয়
মনু হতে মহাভারত সকল শাস্ত্রে কয়।
সহজ তাে নয় ধর্মপথে হাঁটা,
এ তাে কেবল হৃদয় নিয়ে নয়কো কাঁদাকাটা।
যে করে ভয় দুঃখ নিতে, দুঃখ দিতে,
সে কাপুরুষ কেনই আসে পৃথিবীতে?


বাখরগঞ্জে মেয়ের বাপের ঘর।
সেথায় গেলেন বর
বিয়ের ক’ দিন আগে। বৌকে নিয়ে শেষে
যখন ফিরে এলেন দেশে,
ঘরেতে নেই মঞ্জুলিকা। খবর পেলেন চিঠি প’ড়ে,
পুলিন তাকে বিয়ে ক’রে
গেছে দোঁহে ফরাক্কাবাদ চ’লে,
সেইখানেতেই ঘর পাতবে ব’লে।
আগুন হয়ে বাপ
বারে বারে দিলেন অভিশাপ।

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%A8%E0%A6%BF%E0%A6%B7%E0%A7%8D%E0%A6%95%E0%A7%83%E0%A6%A4%E0%A6%BF,,,
মালা,"আমি যেদিন সভায় গেলেম প্রাতে,
সিংহাসনে রানীর হাতে
ছিল সােনার থালা,
তারই ’পরে একটি শুধু ছিল মণির মালা।

কাশী কাঞ্চী কানােজ কোশল অঙ্গ বঙ্গ মদ্র মগধ হতে
বহুমুখী জনধারার স্রোতে
দলে দলে যাত্রী আসে
ব্যগ্র কলােচ্ছ্বাসে।
যারে শুধাই ‘কোথায় যাবে’ সেই তখনি বলে,
‘রানীর সভাতলে।’
যারে শুধাই ‘কেন যাবে’ কয় সে তেজে, চক্ষে দীপ্ত জ্বালা,—
‘নেব বিজয়মালা।’

কেউ বা ঘোড়ায় কেউ বা রথে
ছুটে চলে, বিরাম চায় না পথে।

মনে যেন আগুন উঠল খেপে,
চঞ্চলিত বীণার তারে যৌবন মাের উঠল কেঁপে কেঁপে।
মনে মনে কইনু হর্ষে, ‘ওগাে জ্যোতির্ময়ী,
তােমার সভায় হব আমি জয়ী।

শূন্য ক’রে থালা
নেব বিজয়মালা।’

একটি ছিল তরুণ যাত্রী, করুণ তাহার মুখ,
প্রভাত-তারার মতো যে তার নয়ন-দুটি কী লাগি উৎসুক!
সবাই যখন ছুটে চলে
সে যে তরুর তালে
আপন-মনে বসে থাকে।
আকাশ যেন শুধায় তাকে,
যার কথা সে ভাবে কী তার নাম!
আমি তারে যখন শুধালাম
‘মালার আশায় যাও বুঝি ঐ হাতে নিয়ে শূন্য তোমার ডালা’
সে বলে, ‘ভাই, চাই নে বিজয়মালা।’

তারে দেখে সবাই হাসে;
মনে ভাবে, ‘এও কেন মোদের সাথে আসে—
আশা করার ভরসাও যার নাইকো মনে,
আগে হতেই হার মেনে যে চলে রণে!’
সবার তরে জায়গা সে দেয় মেলে,
আগেভাগে যাবার লাগি ছুটে যায় না আর-সবারে ঠেলে।
কিন্তু নিত্য সজাগ থাকে;
পথ চলেছে যেন রে কার বাঁশির অধীর ডাকে

হাতে নিয়ে রিক্ত আপন থালা;
তবু বলে, চায় না বিজয়মালা।

সিংহাসনে একলা বসে রানী
মূর্তিমতী বাণী।
ঝংকারিয়া গুঞ্জরিয়া সভার মাঝে
আমার বীণা বাজে।
কখনো বা দীপকরাগে
চমক লাগে,
তারা বৃষ্টি করে;
কখনো বা মল্লারে তার অশ্রুধারার পাগল-ঝোরা ঝরে।
আর-সকলে গান শুনিয়ে নতশিরে
সন্ধ্যাবেলার অন্ধকারে ধীরে ধীরে
গেছে ঘরে ফিরে।
তারা জানে, যেই ফুরাবে আমার পালা
আমি পাব রানীর বিজয়মালা।

আমাদের সেই তরুণ সাথি বসে থাকে ধুলায় আসন-তলে;
কথাটি না বলে।
দৈবে যদি একটি-আধটি চাঁপার কলি
পড়ে স্খলি


রানীর আঁচল হতে মাটির ’পরে
সবার অগোচরে
সেইটি যত্নে নিয়ে তুলে
পরে কর্ণমূলে।
সভাভঙ্গ হবার বেলায় দিনের শেষে
যদি তারে বলি হেসে
‘প্রদীপ জ্বালার সময় হল সাঁঝে,
এখনো কি রইবে সভা-মাঝে?’
সে হেসে কয়, ‘সব সময়েই আমার পালা—
আমি যে ভাই, চাই নে বিজয়মালা।’

আষাঢ় শ্রাবণ অবশেষে
গেল ভেসে
ছিন্ন মেঘের পালে—
গুরু গুরু মৃদঙ্গ তার বাজিয়ে দিয়ে আমার গানের তালে।
শরৎ এল, শরৎ গেল চলে;
নীল আকাশের কোলে
রৌদ্রজলের কান্নাহাসি হল সারা;
আমার সুরের থরে থরে ছড়িয়ে গেল শিউলিফুলের ঝারা।
ফাগুন চৈত্র আম-মউলের সৌরভে আতুর,
দখিন-হাওয়ার আঁচল ভরে নিয়ে গেল আমার গানের সুর।
কণ্ঠে আমার একে একে সকল ঋতুর গান

হল অবসান।
তখন রানী আসন হতে উঠে
আমার করপুটে
তুলে দিলেন শূন্য করে থালা
আপন বিজয়মালা।

পথে যখন বাহির হলেম মালা মাথায় প’রে
মনে হল, বিশ্ব আমার চতুর্দিকে ঘোরে
ঘূর্ণিধুলার মতো।
মানুষ শত শত
ঘিরল আমায় দলে দলে—
কেউ বা কৌতূহলে,
কেউ বা স্তুতিচ্ছলে,
কেউ বা গ্লানির পঙ্ক দিতে গায়!
হায় রে হায়,
এক নিমেষে স্বচ্ছ আকাশ ধূসর হয়ে যায়।
এই ধরণীর লাজুক যত সুখ
ছোটোখাটো আনন্দেরই সরল হাসিটুক
নদীচরের ভীরু হংসদলের মতো
কোথায় হল গত।
আমি মনে মনে ভাবি, ‘একি দহনজ্বালা
আমার বিজয়মালা!’

ওগো রানী, তোমার হাতে আর-কিছু কি নেই?
শুধু কেবল বিজয়মালা এই?
জীবন আমার জুড়ায় না যে;
বক্ষে বাজে
তোমার মালার ভার—
এই কি পুরস্কার?
এ তো কেবল বাইরে আমার গলায় মাথায় পরি;
কী দিয়ে যে হৃদয় ভরি
সেই তো খুঁজে মরি।
তৃষ্ণা আমার বাড়ে শুধু মালার তাপে;
কিসের শাপে
ওগো রানী, শূন্য করে তোমার সোনার থালা
পেলেম বিজয়মালা?

আমার কেমন মনে হল, আরো যেন অনেক আছে বাকি—
সে নইলে সব ফাঁকি।
এ শুধু আধখানা—
কোন্ মানিকের অভাব আছে, এ মালা তাই কানা।
হয় নি পাওয়া, সেই কথাটাই কেন মনের মাঝে
এমন করে বাজে!
চল্‌ রে ফিরে, বিড়ম্বিত, আবার ফিরে চল্,
দেখবি খুঁজে বিজন সভাতল—


যদি রে তোর ভাগ্যদোষে
ধুলায় কিছু পড়ে থাকে খসে।
যদি সোনার থালা
লুকিয়ে রাখে আর-কোনো এক মালা!

সন্ধ্যাকাশে শান্ত তখন হাওয়া;
দেখি, সভার দুয়ার বন্ধ, ক্ষান্ত তখন সকল চাওয়া পাওয়া।
নাই কোলাহল, নাইকো ঠেলাঠেলি,
তরুশ্রেণী স্তব্ধ যেন শিবের মতন যোগের আসন মেলি।
বিজন পথে আঁধার গগনতলে
আমার মালার রতনগুলি আর কি তেমন জ্বলে?
আকাশের ঐ তারার কাছে
লজ্জা পেয়ে মুখ লুকিয়ে আছে।
দিনের আলোয় ভুলিয়েছিল মুগ্ধ আঁখি,
আঁধারে তার ধরা পড়ল ফাঁকি।
এরই লাগি এত বিবাদ, সারা দিনের এত দুখের পালা?
লও ফিরে লও তোমার বিজয়মালা!

ঘনিয়ে এল রাতি।
হঠাৎ দেখি, তারার আলোয় সেই-যে আমার পথের তরুণ সাথি
আপন-মানে
গান গেয়ে যায় রানীর কুঞ্জবনে।

আমি তারে শুধাই ধীরে, ‘কোথায় তুমি এই নিভৃতের মাঝে
রয়েছ কোন্ কাজে?’
সে হেসে কয়, ‘ফুরিয়ে গেলে সভার পালা,
ফুরিয়ে গেলে জয়ের মালা,
তখন রানীর আসন পড়ে বকুল-বীথিকাতে—
আমি একা বীণা বাজাই রাতে।’
শুধাই তারে, ‘কী পেলে তাঁর কাছে?’
সে কয় শুনে ‘এই-যে আমার বুকের মাঝে আলো ক’রে আছে—
কেউ দেখে নি রানীর কোলে পদ্মপাতার ডালা,
তারই মধ্যে গোপন ছিল আপন হাতের গাঁথা বরণমালা।’

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%AE%E0%A6%BE%E0%A6%B2%E0%A6%BE,,,
ভোলা ,"হঠাৎ আমার হল মনে
শিবের জটার গঙ্গা যেন শুকিয়ে গেল অকারণে—
থামল তাহার হাস্য-উছল বাণী,
থামল তাহার নৃত্যনূপুর-ঝর্‌ঝরানি,
সূর্য-আলোর সঙ্গে তাহার ফেনার কোলাকুলি,
হাওয়ার সঙ্গে ঢেউয়ের দোলাদুলি
স্তব্ধ হল এক নিমেষে,
বিজু যখন চলে গেল মরণপারের দেশে
বাপের বাহুর বাঁধন কেটে।
মনে হল, আমার ঘরের সকাল যেন মরেছে বুক ফেটে।
ভোরবেলা তার বিষম গণ্ডগোলে
ঘুম-ভাঙনের সাগর-মাঝে আর কি তুফান তোলে!
ছুটোছুটির উপদ্রবে
ব্যস্ত হত সবে,
হাঁ-হাঁ করে ছুটে আসত ‘আরে আরে করিস কী তুই’ ব’লে;
ভূমিকম্পে গৃহস্থালি উঠত যেন টলে।
আজ যত তার দস্যুপনা, যা-কিছু হাঁক ডাক,
চাক-ভরা মৌমাছির মতো উড়ে গেছে শূন্য করে চাক।
আমার এ সংসারে

অত্যাচারের সুধা-উৎস বন্ধ হয়ে গেল একেবারে;
তাই এ ঘরের প্রাণ
লোটায় ম্রিয়মাণ
জল-পালানো দিঘির পদ্ম যেন।
খাট পালঙ্ক শূন্যে চেয়ে শুধায় শুধু, ‘কেন, নাই সে কেন?’

সবাই তারে দুষ্ট, বলত, ধরত আমার দোষ;
মনে করত, শাসন বিনা বড়ো হলে ঘটাবে আপশোষ।
সমুদ্র-ঢেউ যেমন বাঁধন টুটে
ফেনিয়ে গড়িয়ে গর্জে ছুটে
ফিরে ফিরে ফুলে ফুলে কূলে কূলে দুলে দুলে পড়ে লুটে লুটে
ধরার ঘরাতলে,
দুরন্ত তার দুষ্টমিটি তেমনি বিষম বলে
দিনের মধ্যে সহস্রবার ক’রে
বাপের বক্ষ দিত অসীম চঞ্চলতায় ভ’রে।
বয়সের এই পর্দা-ঘেরা শান্ত ঘরে
আমার মধ্যে একটি সে কোন্ চিরবালক লুকিয়ে খেলা করে,
বিজুর হাতে পেলে নাড়া
সেই-যে দিত সাড়া।
সমান বয়স ছিল আমার কোন্‌খানে তার সনে,
সেইখানে তার সাথি ছিলেম সকল প্রাণে মনে।
আমার বক্ষ সেইখানে এক তালে


উঠত বেজে তারই খেলার অশান্ত গোলমালে।
বৃষ্টিধারা সাথে নিয়ে মোদের দ্বারে ঝড় দিত যেই হানা
কাটিয়ে দিয়ে বিজুর মায়ের মানা
অট্ট হেসে আমরা দোঁহে
মাঠের মধ্যে ছুটে গেছি উদ্দাম বিদ্রোহে।
পাকা আমের কালে
তারে নিয়ে বসে গাছের ডালে
দুপুর বেলায় খেয়েছি আম করে কাড়াকাড়ি—
তাই দেখে সব পাড়ার লোকে বলে গেছে ‘বিষম বাড়াবাড়ি’।
বারে বারে
আমার লেখার ব্যাঘাত হত, বিজুর মা তাই বেগে বলত তাকে,
‘দেখিস নে তোর বাবা আছেন কাজে?’
বিজু তখন লাজে
বাইরে চলে যেত। আমার দ্বিগুণ ব্যাঘাত হত লেখাপড়ায়;
মনে হত, ‘টেবিলখানা কেউ কেন না নড়ায়?’

ভোর না হতে রাতি
সেদিন যখন বিজু গেল ছেড়ে খেলা, ছেড়ে খেলার সাথি,
মনে হল, এতদিনে বুড়ো-বয়সখানা
পুরল ষোলো আনা।
কাজের ব্যাঘাত হবে না আর কোনোমতে,
চলব এবার প্রবীণতার পাকা পথে


লক্ষ্য ক’রে বৈতরণীর ঘাট;
গম্ভীরতার স্তম্ভিত ভার বহন ক’রে প্রাণটা হবে কাঠ।
সময় নষ্ট হবে না আর দিনে রাতে,
দৌড়বে মন লেখার খাতার শুকনো পাতে পাতে;
বৈঠকেতে চলবে আলোচনা
কেবলই সৎপরামর্শ, কেবলই সদ্‌বিবেচনা।

ঘরের সকল আকাশ ব্যেপে
দারুণ শূন্য রয়েছে মোর চৌকি টেবিল চেপে।
তাই সেখানে টিকতে নাহি পারি;
বৈরাগ্যে মন ভারী,
উঠোনেতে করছিনু পায়চারি।
এমন সময় উঠল মাটি কেঁপে—
হঠাৎ কে এক ঝড়ের মতো বুকের ’পরে পড়ল আমার ঝেঁপে।
চমক লাগল শিরে শিরে,
হঠাৎ মনে হল বুঝি বিজুই আমার এল আবার ফিরে!
আমি শুধাই, ‘কে রে! কী রে!’
‘আমি ভোলা’ সে শুধু এই কয়,
এই যেন তার সকল পরিচয়—
আর কিছু নেই বাকি।
আমি তখন অচেনারে দু হাত দিয়ে বক্ষে চেপে রাখি।
সে বললে, ‘ঐ বাইরে তেঁতুল গাছে

ঘুড়ি আমার আটকে আছে,
ছাড়িয়ে দাও-না এসে।’
এই ব’লে সে
হাত ধ’রে মোর চলল নিয়ে টেনে।

ওরে ওরে, এইমত যার হাজার হুকুম মেনে
কেটেছিল ন’টা বছর, তারই হুকুম আজও মর্ততলে
ঘুরে বেড়ায় তেমনি নানান ছলে।
ওরে ওরে, বুঝে নিলেম আজ,
ফুরোয় নি মোর কাজ।
আমার রাজা, আমার সখা, তামার বাছা আজও
কত সাজেই সাজো!
নতুন হয়ে আমার বুকে এলে,
চিরদিনের সহজ পথটি আপনি খুঁজে পেলে!

আবার আমার লেখার সময় টেবিল গেল ন’ড়ে,
আবার হঠাৎ উল্টে প’ড়ে
দোয়াত হল খালি,
খাতার পাতায় ছড়িয়ে গেল কালি।
আবার কুড়োই ঝিনুক শামুক নুড়ি,
গোলা নিয়ে আবার ছোঁড়াছুঁড়ি।

আবার আমার নষ্ট সময় ভ্রষ্ট কাজে
উলট-পালট গণ্ডগোলের মাঝে
ফেলাছড়া ভাঙাচোরার পর
আমার প্রাণের চিরবালক নতুন ক’রে বাঁধল খেলাঘর
বয়সের এই দুয়ার পেয়ে খোলা।
আবার বক্ষে লাগিয়ে দোলা
এল তার দৌরাত্ম্য নিয়ে এই ভুবনের চিরকালের ভোলা।

",রবীন্দ্রনাথ ঠাকুর ,মুক্তক ছন্দ, https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%AD%E0%A7%8B%E0%A6%B2%E0%A6%BE,,,
ছিন্নপত্র ,"কর্ম যখন দেব্‌তা হয়ে জুড়ে বসে পূজার বেদী,
মন্দিরে তার পাষাণপ্রাচীর অভ্রভেদী
চতুর্দিকেই থাকে ঘিরে;
তারই মধ্যে জীবন যখন শুকিয়ে আসে ধীরে ধীরে—
পায় না আলো, পায় না বাতাস, পায় না ফাঁকা,
পায় না কোনো রস—
কেবল টাকা, কেবল সে পায় যশ,
তখন সে কোন্ মোহের পাকে
মরণ-দশা ঘটেছে তার সেই কথাটাই ভুলে থাকে।

আমি ছিলেন জড়িয়ে প’ড়ে সেই বিপাকের ফাঁসে;
বুহৎ সর্বনাশে
হারিয়েছিলেম বিশ্ব জগৎখানি।
নীল আকাশের সোনার বাণী
সকাল-সাঁঝের বীণার তারে
পৌঁছত না মোর বাতায়ন-দ্বারে।
ঋতুর পরে আসত ঋতু শুধু কেবল পঞ্জিকারই পাতে,
আমার আঙিনাতে
আনত না তার রঙিন পাতার ফুলের নিমন্ত্রণ।

অন্তরে মোর লুকিয়ে ছিল কী যে সে ক্রন্দন
জানব এমন পাই নি অবকাশ।
প্রাণের উপবাস
সংগোপনে বহন ক’রে কর্মরথে
সমারোহে চলতেছিলেম নিষ্ফলতার মরুপথে।

তিনটে চারটে সভা ছিল জুড়ে আমার কাঁধ;
দৈনিকে আর সাপ্তাহিকে ছাড়তে হ’ত নকল সিংহনাদ;
বীডন কুঞ্জে মীটিং হলে আমি হতেম বক্তা;
রিপোর্ট্ লিখতে হ’ত তক্তা তক্তা;
যুদ্ধ হত সেনেট-সিণ্ডিকেটে;
তার উপরে আপিস আছে— এমনি ক’রে কেবল খেটে খেটে
দিন রাত্রি যেত কোথায় দিয়ে।
বন্ধুরা সব বলত, ‘করছ কী এ!
মারা যাবে শেষে!’
আমি বলতেম হেসে,—
‘কী করি ভাই, খাটতে কি হয় সাধে!
একটু যদি ঢিল দিয়েছি অমনি গলদ বাধে,
কাজ বেড়ে যায় আরো—
কী করি তার উপায় বলতে পারো?’
বিশ্বকর্মার সদর আপিস ছিল যেন আমার ’পরেই ন্যস্ত,
অহোরাত্রি এমনি আমার ভাবটা ব্যতিব্যস্ত।

সেদিন তখন দু-তিন রাত্রি ধরে
গত-সনের রিপোর্ট্‌খানা লিখেছি খুব জোরে।
বাছাই হবে নতুন সনের সেক্রেটারি,
হস্তা-তিনেক মরতে হবে ভোট কুড়োতে তারি।
শিতের দিনে যেমন পত্রভার
খসিয়ে ফেলে গাছগুলো সব কেবল শাখা-সার
আমার হল তেমনি দশা;
সকাল হতে সন্ধ্যা-নাগাদ এক টেবিলেই বসা;
কেবল পত্র রওনা করা,
কেবল শুকিয়ে মরা।
খবর আসে ‘খাবার তৈবি’, নিই নে কথা কানে;
আবার যদি খবর আনে
বলি ক্রোধের ভরে,—
‘মরি এমন নেই অবসর, খাওয়া তো থাক্‌ পরে।’

বেলা যখন তাড়াইটে প্রায়, নিঝুম হল পাড়া,
আর-সকলে স্তব্ধ কেবল গোটাপাঁচেক চড়ুই পাখি ছাড়া,
এমন সময় বেহারাটা ডাকের পত্র নিয়ে
হাতে গেল দিয়ে।
জরুরি কোন্ কাজের চিঠি ভেবে
খুলে দেখি বাঁকা লাইন, কাঁচ আখর চলছে উঠে নেবে,
নইকো দাঁড়ি কমা—

শেষ লাইনে নাম লেখা তার ‘মনোরমা’।
আর হল না পড়া,
মনে হল কোন্ বিধবার ভিক্ষাপত্র মিথ্যা কথায় গড়া—
চিঠিখানা ছিঁড়ে ফেলে আবার লাগি কাজে।

এমনি ক’রে কোন্ অতলের মাঝে
হপ্তা-তিনেক গেল ডুবে।
সূর্য ওঠে পশ্চিমে কি পুবে
সেই কথাটাই ভুলে গেছি চলছি এমন চোটে।
এমন সময় ভোটে
আমার হল হার,
শক্রদলে আসন আমার করলে অধিকার;
তাহার পরে খালি
কাগজপত্রে চলল গালাগালি।

কাজের মাঝে অনেকটা ফাঁক হঠাৎ পড়ল হাতে,
সেটা নিয়ে কী করব তাই ভাবছি বসে আরাম-কেদারাতে:
এমন সময় হঠাৎ দখিন-পবন-ভরে
ছেঁড়া চিঠির টুকরো এসে পড়ল আমার কোলের ’পরে।
অন্যমনে হাতে তুলে
এই কথাটা পড়ল চোখে ‘মনুরে কি গেছ এখন ভুলে’।

মনু? আমার মনোরম? ছেলেবেলার সেই মনু কি এই?
অমনি হঠাৎ এক নিমেষেই
সকল শূন্য ভ’রে
হারিয়ে-যাওয়া বসন্ত মোর বন্যা হয়ে ডুবিয়ে দিল মোরে।
সেই তো আমার অনেক কালের পড়োশিনি,
পায়ে পায়ে বাজাত মল রিনি ঝিনি।
সেই তো আমার এই জনমের ভোর-গগনের তারা
অসীম হতে এসেছে 

সেই তো আমার অনেক কালের পড়োশিনি,
পায়ে পায়ে বাজাত মল রিনি ঝিনি।
সেই তো আমার এই জনমের ভোর-গগনের তারা
অসীম হতে এসেছে পথহারা;
সেই তো আমার শিশুকালের শিউলিফুলের কোলে
শুভ্র শিশির দোলে;
সেই তো আমার মুগ্ধ চোখের প্রথম আলো,
এই ভুবনের সকল ভালোর প্রথম ভালো।
মনে পড়ে, ঘুমের থেকে যেমনি জেগে ওঠা
অমনি ওদের বাড়ির পানে ছোটা;
ওরই সঙ্গে শুরু হত দিনের প্রথম খেলা।
মনে পড়ে, পিঠের ’পরে চুলটি মেলা
সেই আনন্দমূর্তিখানি, স্নিগ্ধ ডাগর আঁখি,
কণ্ঠ তাহার সুধায় মাখামাখি।
অসীম ধৈর্যে সইত সে মোর হাজার অত্যাচার,
সকল কথায় মানত মনু হার।
উঠে গাছের আগ্‌ডালেতে দোলা খেতেম জোরে,
ভয় দেখাতেম পড়ি-পড়ি ক’রে—

কাঁদো-কাঁদো কণ্ঠে তাহার করুণ মিনতি সে
ভুলতে পারি কি সে!
মনে পড়ে নীরব ব্যথা তার
বাবার কাছে যখন খেতেম মার;
ফেলেছে সে কত চোখের জল,
মোর অপরাধ ঢাকা দিতে খুঁজত কত ছল।
আরো কিছু বড়ো হলে
আমার কাছে নিত সে তার বাংলা পড়া ব’লে।
নামতাটা তার কেবল যেত বেধে;
তাই নিয়ে মোর একটু হাসি সইত না সে, উঠত লাজে কেঁদে।
আমার হাতে মোটা মোটা ইংরেজি বই দেখে
ভাবত মনে, গেছে যেন কোন্ আকাশে ঠেকে
রাশীকৃত মোর বিদ্যার বোঝা—
যা-কিছু সব বিষম কঠিন আমার কাছে যেন নেহাত সোজা।

হেন কালে হঠাৎ সে-বার,
দশমীতে দ্বারিগ্রামে ঠাকুর ভাসান দেবার
রাস্তা নিয়ে দুই পক্ষের চাকর-দরোয়ানে
বকাবকি লাঠালাঠি বেধে গেল গলির মধ্যখানে।
তাই নিয়ে শেষ বাবার সঙ্গে মনুর বাবার বাধল মকদ্দমা,
কেউ কাহারে করলে না আর ক্ষমা।
দুয়ার মোদের বন্ধ হল—

আকাশ যেন কালো মেঘে অন্ধ হল,
হঠাৎ এল কোন্ দশমী সঙ্গে নিয়ে ঝঞ্জার গর্জন,
মোর প্রতিমার হল বিসর্জন।

দেখাশোনা ঘুচল যখন, এলেম যখন দূরে,
তখন প্রথম শুনতে পেলেম কোন প্রভাতী সুরে
প্রাণের বীণা বেজেছিল কাহার হাতে।
নিবিড় বেদনাতে
মুখখানি তার উঠল ফুটে আঁধার-পটে সন্ধ্যাতারার মতো;
একই সঙ্গে জানিয়ে দিলে, সে যে আমার কত,
সে যে আমার কতখানিই নয়!
প্রেমের শিখা জ্বলল তখন নিবল যখন চোখের পরিচয়।

কত বছর গেল চলে,
আবার গ্রামে গিয়েছিলেম পরীক্ষা-পাস হলে।
গিয়ে দেখি, ওদের বাড়ি কিনেছে কোন্ পাটের কুঠিয়াল,
হল অনেক কাল।
পিয়ে করে মনুর স্বামী
কোন্ দেশে যে নিয়ে গেছে, ঠিকানা তার খুঁজে না পাই আমি।

সেই মনু আজ এতকালের অজ্ঞাতবাস টুটে,
কোন্ কথাটি পাঠালো তার পত্রপুটে?

কোন্ বেদনা দিল তারে নিষ্ঠুর সংসার—
মৃত্যু সে কি? ক্ষতি সে কি? সে কি অত্যাচার?
কেবল কি তার বাল্যসখার কাছে
হৃদয়ব্যথার সান্ত্বনা তার আছে?

ছিন্ন চিঠির বাকি
বিশ্ব-মাঝে কোথায় আছে খুঁজে পাব নাকি?
‘মনুরে কি গেছ ভুলে’
এ প্রশ্ন কি অনন্তকাল রইবে দুলে
মোর জগতের চোখের পাতায় একটি ফোঁটা চোখের জলের মতো!
কত চিঠির জবাব লিখব কত,
এই কথাটির জবাব শুধু নিত্য বুকে জ্বলবে বহ্নিশিখা—
অক্ষরেতে হবে না আর লিখা।

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%9B%E0%A6%BF%E0%A6%A8%E0%A7%8D%E0%A6%A8_%E0%A6%AA%E0%A6%A4%E0%A7%8D%E0%A6%B0,,,
কালো মেয়ে ,"মরচে-পড়া গরাদে ঐ, ভাঙা জানলাখানি;
পাশের বাড়ির কালো মেয়ে নন্দরানী
ঐখানেতে বসে থাকে একা,
শুকনো নদীর ঘাটে যেন বিনা কাজে নৌকোখানি ঠেকা।

বছর বছর ক’রে ক্রমে
বয়স উঠছে জমে।
বর জোটে না, চিন্তিত তার বাপ;
সমস্ত এই পরিবারের নিত্য মনস্তাপ
দীর্ঘশ্বাসের ঘূর্ণি হাওয়ায় আছে যেন ঘিরে
দিবসরাত্রি কালো মেয়েটিরে।

সামনে-বাড়ির নীচের তলায় আমি থাকি মেস্’এ;
বহুকষ্টে শেষে
কলেজেতে পার হয়েছি একটা পরীক্ষায়।
আর কি চলা যায়
এমন ক’রে এগ্‌জামিনের লগি ঠেলে ঠেলে?
দুই বেলাতেই পড়িয়ে ছেলে
একটা বেলা খেয়েছি আধ-পেটা।
ভিক্ষা করা সেটা

সইত না একবারে—
তবু গেছি প্রিন্সিপালের দ্বারে
বিনি মাইনেয়, নেহাত পক্ষে আধা মাইনেয়, ভর্তি হবার জন্যে।
এক সময়ে মনে ছিল, আধেক রাজ্য এবং রাজার কন্যে
পাবার আমার ছিল দাবি;
মনে ছিল, ধনমানের রুদ্ধ ঘরের সোনার চাবি
জন্মকালে বিধি যেন দিয়েছিলেন রেখে
আমার গোপন শক্তি-মাঝে ঢেকে।
আজকে দেখি, নব্যবঙ্গে
শক্তিটা মোর ঢাকাই রইল, চাবিটা তার সঙ্গে।
মনে হচ্ছে, ময়নাপাখির খাঁচায়
অদৃষ্ট তার দারুণ রঙ্গে ময়ুরটাকে নাচায়;
পদে পদে পুচ্ছে বাধে লোহার শলা—
কোন্‌ কৃপণের রচনা এই নাট্যকলা!
কোথায় মুক্ত অরণ্যানী, কোথায় মত্ত বাদল মেঘের ভেরী
এ কী বাঁধন রাখল আমায় ঘেরি!

ঘুরে ঘুরে উমেদারির ব্যর্থ আশে
শুকিয়ে মরি রোদ্‌দুরে আর উপবাসে।
প্রাণটা হাঁপায়, মাথা ঘোরে,
তক্তপোশে শুয়ে পড়ি ধপাস্‌ ক’রে।
হাত-পাখাটার বাতাস খেতে খেতে

হঠাৎ আমার চোখ পড়ে যায় উপরেতে—
মরচে-পড়া গরাদে ঐ, ভাঙা জানলাখানি,
বসে আছে পাশের বাড়ির কালো মেয়ে নন্দরানী।
মনে হয় যে, রোদের পরে বৃষ্টিভরা থমকে-যাওয়া মেঘে
ক্লান্ত পরান জুড়িয়ে গেল কালো পরশ লেগে।
আমি যে ওর হৃদয়খানি চোখের ’পরে স্পষ্ট দেখি আঁকা—
ও যেন জুঁইফুলের বাগান সন্ধ্যাছায়ায় ঢাকা;
একটুখানি চাঁদের রেখা কৃষ্ণপক্ষে স্তব্ধ নিশীথরাতে
কালো জলের গহন কিনারাতে;
লাজুক ভীরু ঝর্নাখানি ঝিরি ঝিরি
কালো পাথর বেয়ে বেয়ে লুকিয়ে ঝরে ধীরি ধীরি;
রাত-জাগা এক পাখি
মৃদু করুণ কাকুতি তার তারার মাঝে মিলায় থাকি থাকি;
ও যেন কোন্‌ ভোরের স্বপন কান্নাভরা
ঘন ঘুমের নীলাঞ্চলের বাঁধন দিয়ে ধরা।

রাখাল ছেলের সঙ্গে ব’সে বটের ছায়ে
ছেলেবেলায় বাঁশের বাঁশি বাজিয়েছিলেম গাঁয়ে।
সেই বাঁশিটির টান
ছুটির দিনে হঠাৎ কেমন আকুল করল প্রাণ।
আমি ছাড়া সকল ছেলেই গেছে যে যার দেশে;
একলা থাকি মেস্‌’এ।

সকাল-সাঁঝে মাঝে মাঝে বাজাই ঘরের কোণে
মেঠো গানের সুর যা ছিল মনে।

ঐ-যে ওদের কালো মেয়ে নন্দরানী—
যেমনতরো ওর ভাঙা ঐ জানলাখানি,
যেখানে ওর কালো চোখের তারা
কালো আকাশতলে দিশাহারা,
যেখানে ওর এলোচুলের স্তরে স্তরে
বাতাস এসে করত খেলা আলস-ভরে,
যেখানে ওর গভীর মনের নীরব কথাখানি
আপন দোসর খুঁজে পেত আলোর নীরব বাণী,
তেমনি আমার বাঁশের বাঁশি আপন-ভোলা,
চার দিকে মোর চাপা দেয়াল, ঐ বাঁশিটি আমার জানলা খোলা।
ঐখানেতেই গুটিকয়েক তান
ঐ মেয়েটির সঙ্গে আমার ঘুচিয়ে দিত অসীম ব্যবধান।
এ সংসারে অচেনাদের ছায়ার মতন আনাগোনা,
কেবল বাঁশির সুরের দেশে দুই অজানার রইল জানাশোনা।
যে কথাটা 

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%95%E0%A6%BE%E0%A6%B2%E0%A7%8B_%E0%A6%AE%E0%A7%87%E0%A6%AF%E0%A6%BC%E0%A7%87,,,
আসল,"বয়স ছিল আট,
পড়ার ঘরে বসে বসে ভুলে যেতেম পাঠ।
জানলা দিয়ে দেখা যেত, মুখুজ্জেদের বাড়ির পাশে
একটুখানি পোড়ো জমি, শুকনো শীর্ণ ঘাসে
দেখায় যেন উপবাসীর মতো।
পাড়ার আবর্জনা যত
ঐখানেতেই উঠছে জমে,
এক ধাবেতে ক্রমে
পাহাড়-সমান উঁচু হল প্রতিবেশীর রান্নাঘবের ছাই;
গোটা-কয়েক আকন্দ গাছ, আর কোনো গাছ নাই;
দশ-বারোটা শালিখ পাখি
তুমুল ঝগড়া বাধিয়ে দিয়ে করত ডাকাডাকি;
দুপুব বেলায় ভাঙা গলায় কাকের দলে
কী যে প্রশ্ন হাঁকত শূন্যে কিসের কৌতুহলে।

পাড়ার মধ্যে ঐ জমিটাই কোনো কাজের নয়;
সবার যাতে নাই প্রয়োজন লক্ষ্মীছাড়ার তাই ছিল সঞ্চয়;
তেলের ভাঙা ক্যানেস্তারা, টুকরো হাঁড়ির কানা,
অনেক কালের জীর্ণ বেতের কেদারা একখানা,

ফুটো এনামেলের গেলাস, থিয়েটারের ছেঁড়া বিজ্ঞাপন,
মরচে-পড়া টিনের লণ্ঠন,
সিগারেটের শূন্য বাক্‌স, খোলা চিঠির খাম—
অ-দরকারের মুক্তি হোথায়, অনাদরের অমর স্বৰ্গধাম।

তখন আমার বয়স ছিল আট,
করতে হত ভূবৃত্তান্ত পাঠ।
পড়ার ঘরের দেয়ালে চার পাশে
ম্যাপ্‌গুলো এই পৃথিবীকে ব্যঙ্গ করত নীরব পরিহাসে;
পাহাড়গুলো ম’রে-যাওয়া সুঁয়োপোকার মতো,
নদীগুলো যত
অচল রেখার মিথ্যা কথায় অবাক্‌ হয়ে রইত থতমত,
সাগরগুলো ফাঁকা,
দেশগুলো সব জীবনশূন্য কালো-আখর-আঁকা।
হাঁপিয়ে উঠত পরান আমার ধরণীর এই শিকল-রেখার রূপে—
আমি চুপে চুপে
মেঝের ’পরে বসে যেতেম ঐ জানলার পাশে।
ঐ যেখানে শুকনো জমি শুকনো শীর্ণ ঘাসে
পড়ে আছে এলোথেলো, তাকিয়ে ওরই পানে
কার সাথে মোর মনের কথা চলত কানে কানে।
ঐ যেখানে ছাইয়ের গাদা আছে
বসুন্ধরা দাঁড়িয়ে হোথায় দেখা দিতেন এই ছেলেটির কাছে।

মাথার ’পরে উদার নীলাঞ্চল
সোনার আভায় করত ঝলোমল।
সাত-সমুদ্র তেরো-নদীর সুদূর পারের বাণী
আমার কাছে দিতেন আনি।
ম্যাপের সঙ্গে হত না তার মিল;
বইয়ের সঙ্গে ঐক্য তাহার ছিল না এক তিল।
তার চেহারা নয় তো অমন মস্ত ফাঁকা;
আঁচড়-কাটা আখর-আঁকা
নয় সে তো কোন্‌ মাইল-মাপা বিশ্ব—
অসীম যে তার দৃশ্য, আবার অসীম সে অদৃশ্য।


এখন আমার বয়স হল ষাট—
গুরুতর কাজের ঝঞ্চাট।
পাগল ক’রে দিল পলিটিক্‌স্‌এ;
কোন্‌টা সত্য কোন্‌টা স্বপ্ন আজকে নাগাদ হয় নি জানা ঠিক সে—
ইতিহাসের নজির টেনে সোজা
একটা দেশের ঘাড়ে চাপাই আর-এক দেশের কর্মফলের বোঝা;
সমাজ কোথায় পড়ে থাকে, নিয়ে সমাজতত্ত্ব
মাসিক পত্রে প্রবন্ধ উন্মত্ত।
যত লিখছি কাব্য
ততই নোংরা সমালোচন হতেছে অশ্রাব্য।

কথায় কেবল কথারই ফল ফলে,
পুঁথির সঙ্গে মিলিয়ে পুঁথি কেবলমাত্র পুঁথিই বেড়ে চলে।

আজ আমার এই ষাট বছরের বয়স-কালে
পুঁথির সৃষ্টি জগৎটার এই বন্দীশালে
হাঁপিয়ে উঠলে প্রাণ
পালিয়ে যাবার একটি 

পালিয়ে যাবার একটি আছে স্থান—
সেই মহেশের পাশে
পাড়ায় যারে পাগল ব’লে হাসে।
পাছে পাছে
ছেলেগুলো সঙ্গে যে তার লেগেই আছে।
তাদের কলরবে
নানান উপদ্রবে
এক মুহূর্ত পায় না শান্তি,
তবু তাহার নাই কিছুতেই ক্লান্তি।
বেগার-খাটা কাজ
তারই ঘাড়ে চাপিয়ে দিতে কেউ মানে না লাজ।
সকাল বেলায় ধরে ভজন গলা ছেড়ে;
যতই সে গায় বেসুর ততই চলে বেড়ে।
তাই নিয়ে কেউ ঠাট্টা করলে এসে
মহেশ বলে হেসে,—
‘আমার এ গান শোনাই যাঁরে

বেসুর শুনে হাসেন তিনি, বুক ভরে সেই হাসির পুরস্কারে।
তিনি জানেন, সুর রয়েছে প্রাণের গভীর তলায়,
বেসুর কেবল পাগলের এই গলায়।’

সকল প্রয়োজনের বাহির সে যে সৃষ্টিছাড়া,
তার ঘরে তাই সকলে পায় সাড়া।
একটা রোগা কুকুর ছিল, নাম ছিল তার ভূতো;
একদা কার ঘরের দাওয়ায় ঢুকে ছিল অনাহুত—
মারের চোটে জরজর
পথের ধারে পড়ে ছিল মরমর;
খোঁড়া কুকুরটারে
বাঁচিয়ে তুলে রাখলে মহেশ আপন ঘরের দ্বারে।
আর-একটি তার পোষ্য ছিল, ডাক-নাম তার সুর্মি,
কেউ জানে না জাত যে কী তার, মুসলমান কি কাহার কিম্বা কুর্মি।
সে বছরে প্রয়াগেতে কুম্ভমেলায় নেয়ে
ফিরে আসতে পথে দেখে, চার বছরের মেয়ে
কেঁদে বেড়ায় বেলা দুপুর দুটোয়।
মা নাকি তার ওলাউঠোয়
মরেছে সেই সকাল বেলায়।
মেয়েটি তাই বিষম ভিড়ের ঠেলায়
পাক খেয়ে সে বেড়াচ্ছিল ভয়েই ভেবাচেকা—
মহেশকে যেই দেখা

কী ভেবে যে হাত বাড়ালো জানি না কোন্‌ ভুলে।
অমনি পাগল নিল তারে কাঁধের ’পরে তুলে,
ভোলানাথের জটায় যেন ধুৎরোফুলের কুঁড়ি;
সে অব্‌ধি তার ঘরের কোণটি জুড়ি
সুর্মি আছে ঐ পাগলের পাগলামির এক স্বচ্ছ শীতল ধারা
হিমালয়ে নির্ঝরিণীর পারা।
এখন তাহার বয়স হবে দশ,
খেতে শুতে অষ্টপ্রহর মহেশ তারই বশ।
আছে পাগল ঐ মেয়েটির খেলার পুতুল হয়ে
যত্নসেবার অত্যাচারটা সয়ে।
সন্ধ্যাবেলায় পাড়ার থেকে ফিরে
যেমনি মহেশ ঘরের মধ্যে ঢোকে ধীরে ধীরে,
পথ-হারানো মেয়ের বুকে আজও যেন জাগায় ব্যাকুলতা—
বুকের ’পরে ঝাঁপিয়ে প’ড়ে গলা ধ’রে আবোল-তাবোল কথা।

এই আদরের প্রথম বানের টান
হলে অবসান
ওদের বাসায় আমি যেতেম রাতে।
সামান্য কোন্‌ কথা হত এই পাগলের সাথে।
নাইকো পুঁথি, নাইকো ছবি, নাই কোনো আসবাব;
চিরকালের মানুষ যিনি ঐ ঘরে তাঁর ছিল আবির্ভাব।
তারার মতো আপন আলো নিয়ে বুকের তলে

যে মানুষটি যুগ হতে যুগান্তরে চলে,
প্রাণখানি যাঁর বাঁশির মতো সীমাহীনের হাতে
সরল সুরে বাজে দিনে রাতে,
যাঁর চরণের স্পর্শে
ধুলায় ধুলায় বসুন্ধরা উঠল কেঁপে হর্ষে—
আমি যেন দেখতে পেতেম তাঁরে
দীনের বাসায় এই পাগলের ভাঙা ঘরের দ্বারে।
রাজনীতি আর সমাজনীতি, পুঁথির যত বুলি,
যেতেম সবই ভুলি।
ভুলে যেতেম রাজার কারা মস্ত বড়ো প্রতিনিধি
বালুব ’পরে রেখার মতো গড়ছে রাজ্য, লিখছে বিধান বিধি।

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%86%E0%A6%B8%E0%A6%B2,,,
ঠাকুরদাদার ছুটি,"তোমার ছুটি নীল আকাশে,
তোমার ছুটি মাঠে,
তোমার ছুটি থইহারা ঐ
দিঘির ঘাটে ঘাটে।
তোমার ছুটি তেঁতুল-তলায়,
গোলাবাড়ির কোণে,
তোমার ছুটি ঝোপে-ঝাপে
পারুলডাঙার বনে।
তোমার ছুটির আশা কাঁপে
কাঁচা ধানের খেতে,
তোমার ছুটির খুশি নাচে
নদীর তরঙ্গেতে।

আমি তোমার চশমা-পরা
বুড়ো ঠাকুরদাদা
বিষয়-কাজের মাকড়্‌ষাটার
বিষম জালে বাঁধা—

আমার ছুটি সেজে বেড়ায়
তোমার ছুটির সাজে,
তোমার কণ্ঠে আমার ছুটির
মধুর বাঁশি বাজে।
আমার ছুটি তোমারই ঐ
চপল চোখের নাচে,
তোমার ছুটির মাঝখানেতেই
আমার ছুটি আছে।

তোমার ছুটির খেয়া বেয়ে
শরৎ এল মাঝি।
শিউলিকানন সাজায় তোমার
শুভ্র ছুটির সাজি।
শিশির-হাওয়া শির্‌শিরিয়ে
কখন্‌ রাতারাতি
হিমালয়ের থেকে আসে
তোমার ছুটির সাথি।
আশ্বিনের এই আলো এল
ফুল-ফোটানো ভোরে
তোমার ছুটির রঙে রঙিন
চাদরখানি প’রে।


আমার ঘরে ছুটির বন্যা
তোমার লাফে ঝাঁপে—
কাজকর্ম হিসাব-কিতাব
থর্‌থরিয়ে কাঁপে।
গলা আমার জড়িয়ে ধর,
ঝাঁপিয়ে পড় কোলে,
সেই তো আমার অসীম ছুটি
প্রাণের তুফান তোলে।
তোমার ছুটি কে যে জোগায়
জানি নে তার রীত,
আমার ছুটি জোগাও তুমি
ঐখানে মোর জিত।

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%A0%E0%A6%BE%E0%A6%95%E0%A7%81%E0%A6%B0%E0%A6%A6%E0%A6%BE%E0%A6%A6%E0%A6%BE%E0%A6%B0_%E0%A6%9B%E0%A7%81%E0%A6%9F%E0%A6%BF,,,
হারিয়ে যাওয়া ,"ছোট্ট আমার মেয়ে
সঙ্গিনীদের ডাক শুনতে পেয়ে
সিঁড়ি দিয়ে নীচের তলায় যাচ্ছিল সে নেমে
অন্ধকারে ভয়ে ভয়ে থেমে থেমে।
হাতে ছিল প্রদীপখানি,
আঁচল দিয়ে আড়াল ক'রে চলছিল সাব্‌ধানি।

আমি ছিলাম ছাতে
তারায়-ভরা চৈত্রমাসের রাতে।
হঠাৎ মেয়ের কান্না শুনে উঠে
দেখতে গেলেম ছুটে।
সিঁড়ির মধ্যে যেতে যেতে
প্রদীপটা তার নিবে গেছে বাতাসেতে।
শুধাই তারে, ‘কী হয়েছে বামি?’
সে কেঁদে কয় নীচে থেকে, ‘হারিয়ে গেছি আমি!’


তারায়-ভরা চৈত্রমাসের রাতে
ফিরে গিয়ে ছাতে
মনে হল আকাশ-পানে চেয়ে,
আমার বামির মতোই যেন অমনি কে এক মেয়ে
নীলাম্বরের আঁচলখানি ঘিরে
দীপশিখাটি বাঁচিয়ে একা চলছে ধীরে ধীরে।
নিবত যদি আলো যদি হঠাৎ যেত থামি
আকাশ ভরে উঠত কেঁদে, ‘হারিয়ে গেছি আমি!’

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%B9%E0%A6%BE%E0%A6%B0%E0%A6%BF%E0%A6%AF%E0%A6%BC%E0%A7%87-%E0%A6%AF%E0%A6%BE%E0%A6%93%E0%A6%AF%E0%A6%BC%E0%A6%BE,,,
শেষ গান,"যারা আমার সাঁঝ-সকালের গানের দীপে জ্বালিয়ে দিলে আলো
আপন হিয়ার পরশ দিয়ে, এই জীবনের সকল শাদা কালো
যাদের আলোক-ছায়ার লীলা, মনের মানুষ বাইরে বেড়ায় যারা,
তাদের প্রাণের ঝর্না-স্রোতে আমার পরান হয়ে হাজার-ধারা
চলছে বয়ে চতুর্দিকে। নয় তো কেবল কালের যোগে আয়ু,
নয় সে কেবল দিন-রজনীর সাতনলী হার, নয় সে নিশাস-বায়ু।
নানান প্রাণের প্রীতির মিলন নিবিড় হয়ে স্বজন-বন্ধুজনে
পরমায়ুর পাত্রখানি জীবন-সুধায় ভবছে ক্ষণে ক্ষণে।
একের বাঁচন সবার বাঁচার বন্যাবেগে আপন সীমা হারায়
বহু দূরে; নিমেষগুলির ফলের গুচ্ছ ভরে রসের ধারায়।
অতীত হয়ে তবুও তারা বর্তমানের বৃন্তদোলায় দোলে—
গর্ভবাঁধন কাটিয়ে শিশু তবু যেমন মায়ের বক্ষে কোলে
বন্দী থাকে নিবিড় প্রেমের গ্রন্থি দিয়ে। তাই তো যখন শেষে
একে একে আপন জনে সূর্য-আলোর অন্তরালের দেশে
আঁখির নাগাল এড়িয়ে পালায়, তখন রিক্ত শুষ্ক জীবন মম
শীর্ণ রেখায় মিলিয়ে আসে বর্ষাশেষের নির্ঝরিণী-সম
শূন্য বালুর একটি প্রান্তে ক্লান্ত সলিল স্রস্ত অবহেলায়।
তাই যারা আজ রইল পাশে এই জীবনের সূর্য-ডোবার বেলায়

তাদের হাতে হাত দিয়ে তুই গান গেয়ে নে থাকতে দিনের আলো—
বলে নে, ‘ভাই, এই-যে দেখা এই-যে ছোঁওয়া এই ভালো এই ভালো!
এই ভালো আজ এ সংগমে কান্নাহাসির গঙ্গাযমুনায়
ঢেউ খেয়েছি, ডুব দিয়েছি, ঘট ভরেছি, নিয়েছি বিদায়।
এই ভালো রে ফুলের সঙ্গে আলোয় জাগা, গান গাওয়া এই ভাষায়—
তারার সাথে নিশীথ-রাতে ঘুমিয়ে পড়া নূতন প্রাণের আশায়!’

",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%B6%E0%A7%87%E0%A6%B7_%E0%A6%97%E0%A6%BE%E0%A6%A8,,,
শেষ প্রতিষ্ঠা ,"এই কথা সদা শুনি ‘গেছে চলে’ ‘গেছে চলে’।
তবু রাখি বলে
বোলো না ‘সে নাই’।
সে কথাটা মিথ্যা, তাই
কিছুতেই সহে না যে,
মর্মে গিয়ে বাজে।

মানুষের কাছে
যাওয়া-আসা ভাগ হয়ে আছে।
তাই তার ভাষা
বহে শুধু আধখানা আশা।
আমি চাই সেইখানে মিলাইতে প্রাণ
যে সমুদ্রে ‘আছে’ ‘নাই’ পূর্ণ হয়ে রয়েছে সমান।",রবীন্দ্রনাথ ঠাকুর ,মুক্তক ছন্দ,https://bn.m.wikisource.org/wiki/%E0%A6%AA%E0%A6%B2%E0%A6%BE%E0%A6%A4%E0%A6%95%E0%A6%BE/%E0%A6%B6%E0%A7%87%E0%A6%B7_%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%B7%E0%A7%8D%E0%A6%A0%E0%A6%BE,,,
দ্বৈত,"সেদিন ছিলে তুমি আলো-আঁধারের মাঝখানটিতে,

                 বিধাতার মানসলোকের

                      মর্ত্যসীমায় পা বাড়িয়ে

                        বিশ্বের রূপ-আঙিনার নাছদুয়ারে।

       যেমন ভোরবেলার একটুখানি ইশারা,

          শালবনের পাতার মধ্যে উসুখুসু,

              শেষরাত্রের গায়ে-কাঁটা-দেওয়া

                    আলোর আড়-চাহনি;

              উষা যখন আপন-ভোলা--

       যখন সে পায় নি আপন ডাক-নামটি পাখির ডাকে,

            পাহাড়ের চূড়ায়, মেঘের লিখনপত্রে।

       তার পরে সে নেমে আসে ধরাতলে,

               তার মুখের উপর থেকে

            অসীমের ছায়া-ঘোমটা খসে পড়ে

               উদয়-সাগরের অরুণরাঙা কিনারায়।

            পৃথিবী তাকে সাজিয়ে তোলে

              আপন সবুজ-সোনার কাঁচলি দিয়ে;

            পরায় তাকে আপন হাওয়ার চুনরি।

       তেমনি তুমি এনেছিলে তোমার ছবির তনুরেখাটুকু

              আমার হৃদয়ের দিক্‌প্রান্তপটে।

       আমি তোমার কারিগরের দোসর,

            কথা ছিল তোমার রূপের 'পরে মনের তুলি

আমিও দেব বুলিয়ে,

                   পুরিয়ে তুলব তোমার গড়নটিকে।

                        দিনে দিনে তোমাকে রাঙিয়েছি

                             আমার ভাবের রঙে।

                   আমার প্রাণের হাওয়া

            বইয়ে দিয়েছি তোমার চারি দিকে

                 কখনো ঝড়ের বেগে

                      কখনো মৃদুমৃদু দোলনে।

       একদিন আপন সহজ নিরালায় ছিলে তুমি অধরা,

              ছিলে তুমি একলা বিধাতার;

                   একের মধ্যে একঘরে।

          আমি বেঁধেছি তোমাকে দুয়ের গ্রন্থিতে,

       তোমার সৃষ্টি আজ তোমাতে আর আমাতে,

          তোমার বেদনায় আর আমার বেদনায়।

            আজ তুমি আপনাকে চিনেছ

                 আমার চেনা দিয়ে।

       আমার অবাক চোখ লাগিয়েছে সোনার কাঠির ছোঁওয়া,

                    জাগিয়েছে আনন্দরূপ

                        তোমার আপন চৈতন্যে।

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/dwoito-509,,,
শেষ প্রহরে,"ভালোবাসার বদলে দয়া

            যৎসামান্য সেই দান,

        সেটা হেলাফেলারই স্বাদ ভোলানো

পথের পথিকও পারে তা বিলিয়ে দিতে

    পথের ভিখারিকে,

             শেষে ভুলে যায় বাঁক পেরোতেই।

        তার বেশি আশা করি নি সেদিন।

    চলে গেলে তুমি রাতের শেষ প্রহরে।

      মনে ছিল, বিদায় নিয়ে যাবে,

         শুধু বলে যাবে, ""তবে আসি।'

    যে কথা আর-একদিন বলেছিলে,

           যা আর কোনোদিন শুনব না,

             তার জায়গায় ওই দুটি কথা,

      ওইটুকু দরদের সরু বুনোনিতে যেটুকু বাঁধন পড়ে

   তাও কি সইত না তোমার।

      প্রথম ঘুম যেমনি ভেঙেছে

            বুক উঠেছে কেঁপে,

      ভয় হয়েছে সময় বুঝি গেল পেরিয়ে।

           ছুটে এলেম বিছানা ছেড়ে।

    দূরে গির্জের ঘড়িতে বাজল সাড়ে বারোটা।

           রইলেম বসে আমার ঘরের চৌকাঠে

   দরজায় মাথা রেখে--

    তোমার বেরিয়ে যাবার বারান্দার সামনে।

            অতি সামান্য একটুখানি সুযোগ

অভাগীর ভাগ্য তাও নিল ছিনিয়ে,

    পড়লেম ঘুমে ঢলে

          তুমি যাবার কিছু আগেই।

আড়চোখে বুঝি দেখলে চেয়ে

           এলিয়ে-পড়া দেহটা--

      ডাঙায়-তোলা ভাঙা নৌকোটা যেন।

বুঝি সাবধানেই গেছ চলে,

        ঘুম ভাঙে পাছে।

           চমকে জেগে উঠেই বুঝেছি

        মিছে হয়েছে জাগা।

           বুঝেছি, যা যাবার তা গেছে এক নিমেষেই--

   যা পড়ে থাকবার তাই রইল পড়ে

            যুগযুগান্তর।

   চুপচাপ চারি দিক--

           যেমন চুপচাপ পাখিহারা পাখির বাসা।

   গানহারা গাছের ডালে।

     কৃষ্ণসপ্তমীর মিইয়ে-পড়া জ্যোৎস্নার সঙ্গে মিশেছে

             ভোরবেলাকার ফ্যাকাশে আলো,

      ছড়িয়ে পড়েছে আমার পাঙাশ-বরণ শূন্য জীবনে।

           গেলেম তোমার শোবার ঘরের দিকে

     বিনা কারণে।

   দরজার বাইরে জ্বলছে

           ধোঁওয়ায়-কালি-পড়া হারিকেন লণ্ঠন,

              বারান্দায় নিবো-নিবো শিখার গন্ধ।

         ছেড়ে-আসা বিছানায় খোলা মশারি

             একটু একটু কাঁপছে বাতাসে।

                জানলার বাইরের আকাশে

          দেখা যায় শুকতারা,

    আশা-বিদায় করা

         যত ঘুমহারাদের সাক্ষী।

             হঠাৎ দেখি ফেলে গেছ ভুলে

         সোনাবাঁধানো হাতির দাঁতের লাঠিগাছটা।

   মনে হল, যদি সময় থাকে

    তবে হয়তো স্টেশন থেকে ফিরে আসবে খোঁজ করতে--

কিন্তু ফিরবে না

      আমার সঙ্গে দেখা হয় নি বলে।

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/shesh-prohore-956,,,
আমি,"আমারই চেতনার রঙে পান্না হল সবুজ,

                          চুনি উঠল রাঙা হয়ে।

                      আমি চোখ মেললুম আকাশে,

                          জ্বলে উঠল আলো

                               পুবে পশ্চিমে।

                   গোলাপের দিকে চেয়ে বললুম ""সুন্দর',

                               সুন্দর হল সে।

                      তুমি বলবে, এ যে তত্ত্বকথা,

                                  এ কবির বাণী নয়।

                          আমি বলব, এ সত্য,

                                  তাই এ কাব্য।

                        এ আমার অহংকার,

                             অহংকার সমস্ত মানুষের হয়ে।

                        মানুষের অহংকার-পটেই

                              বিশ্বকর্মার বিশ্বশিল্প।

                   তত্ত্বজ্ঞানী জপ করছেন নিশ্বাসে প্রশ্বাসে,

                                    না, না, না--

                   না-পান্না, না-চুনি, না-আলো, না-গোলাপ,

                                     না-আমি, না-তুমি।

                   ও দিকে, অসীম যিনি তিনি স্বয়ং করেছেন সাধনা

                                    মানুষের সীমানায়,

                             তাকেই বলে ""আমি'।

সেই আমির গহনে আলো-আঁধারের ঘটল সংগম,

                               দেখা দিল রূপ, জেগে উঠল রস।

                          ""না' কখন ফুটে উঠে হল ""হাঁ' মায়ার মন্ত্রে,

                                  রেখায় রঙে সুখে দুঃখে।

                        একে বোলো না তত্ত্ব;

                          আমার মন হয়েছে পুলকিত

                               বিশ্ব-আমির রচনার আসরে

                                    হাতে নিয়ে তুলি, পাত্রে নিয়ে রঙ।

                                  পণ্ডিত বলছেন--

                             বুড়ো চন্দ্রটা, নিষ্ঠুর চতুর হাসি তার,

                          মৃত্যুদূতের মতো গুঁড়ি মেরে আসছে সে

                                                পৃথিবীর পাঁজরের কাছে।

                                    একদিন দেবে চরম টান তার সাগরে পর্বতে;

                                      মর্তলোকে মহাকালের নূতন খাতায়

                                         পাতা জুড়ে নামবে একটা শূন্য,

                                      গিলে ফেলবে দিনরাতের জমাখরচ;

                                         মানুষের কীর্তি হারাবে অমরতার ভান,

                                               তার ইতিহাসে লেপে দেবে

                                                  অনন্ত রাত্রির কালি।

                             মানুষের যাবার দিনের চোখ

                                  বিশ্ব থেকে নিকিয়ে নেবে রঙ,

                               মানুষের যাবার দিনের মন

                                         ছানিয়ে নেবে রস!

                             শক্তির কম্পন চলবে আকাশে আকাশে,

                                  জ্বলবে না কোথাও আলো।

                               বীণাহীন সভায় যন্ত্রীর আঙুল নাচবে,

                                         বাজবে না সুর।

                               সেদিন কবিত্বহীন বিধাতা একা রবেন বসে

নীলিমাহীন আকাশে

                             ব্যক্তিত্বহারা অস্তিত্বের গণিততত্ত্ব নিয়ে।

                                  তখন বিরাট বিশ্বভুবনে

                             দূরে দূরান্তে অনন্ত অসংখ্য লোকে লোকান্তরে

                               এ বাণী ধ্বনিত হবে না কোনোখানেই--

                                      ""তুমি সুন্দর',

                                    ""আমি ভালোবাসি'।

                          বিধাতা কি আবার বসবেন সাধনা করতে

                                    যুগযুগান্তর ধ'রে।

                               প্রলয়সন্ধ্যায় জপ করবেন--

                                           ""কথা কও, কথা কও',

                               বলবেন ""বলো, তুমি সুন্দর',

                                    বলবেন ""বলো, আমি ভালোবাসি'?

 

 

 

 

 

 

 


     




",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/ami-770,,,
সম্ভাষণ ,"রোজই ডাকি তোমার নাম ধরে,

                     বলি ""চারু'।

            হঠাৎ ইচ্ছা হল আর-কিছু বলি,

                        যাকে বলে সম্ভাষণ,

            যেমন বলত সত্যযুগের ভালোবাসায়।

              সব চেয়ে সহজ ডাক-- প্রিয়তমে।

            সেটা আবৃত্তি করেছি মনে মনে,

                        তার উত্তরে মনে-মনেই শুনেছি তোমার উচ্চহাসি।

                বুঝেছি, মন্দমধুর হাসি এ যুগের নয়;

                     এ যে নয় অবন্তী, নয় উজ্জয়িনী।

আটপহুরে নামটাতে দোষ কী হল

            এই তোমার প্রশ্ন।

                 বলি তবে।

                     কাজ ছিল না বেশি,

                 সকাল সকাল ফিরেছি বাসায়।

         হাতে বিকেলের খবরের কাগজ,

                 বসেছি বারান্দায়, রেলিঙে পা দুটো তোলা।

                     হঠাৎ চোখে পড়ল পাশের ঘরে

         তোমার বৈকালিকী সাজের ধারা।

                      বাঁধছিলে চুল আয়নার সামনে

            বেণী পাকিয়ে পাকিয়ে, কাঁটা বিঁধে বিঁধে।

         এমন মন দিয়ে দেখি নি তোমাকে অনেক দিন;

              দেখি নি এমন বাঁকা করে মাথা-হেলানো

                     চুল-বাঁধার কারিগরিতে,

                 এমন দুই হাতের মিতালি

                     চুড়িবালার ঠুনঠুনির তালে।

                 শেষে ওই ধানিরঙের আঁচলখানিতে

                      কোথাও কিছু ঢিল দিলে,

                        আঁট করলে কোথাও বা,

                 কোথাও একটু টেনে দিলে নীচের দিকে,

                   কবিরা যেমন ছন্দ বদল করে

                        একটু আধটু বাঁকিয়ে চুরিয়ে।

              আজ প্রথম আমার মনে হল

                   অল্প মজুরির দিন-চালানো

                        একটা মানুষের জন্যে

                   নিজেকে তো সাজিয়ে তুলছে

                        আমাদের ঘরের পুরোনো বউ

            দিনে দিনে নতুন-দাম দেওয়া রূপে।

এ তো নয় আমার আটপহুরে চারু।

                        ঠিক এমনি করেই দেখা দিত অন্যযুগের অবন্তিকা

            ভালোলাগার অপরূপবেশে

                   ভালোবাসার চকিত চোখে।

                        অমরুশতকের চৌপদীতে

            --শিখরিণীতে হোক, স্রগ্ধরায় হোক--

                 ওকে তো ঠিক মানাতো।

            সাজের ঘর থেকে বসবার ঘরে

              ওই যে আসছে অভিসারিকা,

            ও যেন কাছের কালে আসছে

                   দূরের কালের বাণী।

                        বাগানে গেলেম নেমে।

                   ঠিক করেছি আমিও আমার সোহাগকে দেব মর্যাদা

         শিল্পে-সাজিয়ে-তোলা মানপত্রে।

            যখন ডাকব তোমাকে ঘরে

                     সে হবে যেন আবাহনী।

                          সামনেই লতা ভরেছে সাদা ফুলে--

                          বিলিতি নাম, মনে থাকে না--

                               নাম দিয়েছি তারাঝরা;

                             রাতের বেলায় গন্ধ তার

                               ফুলবাগানের প্রলাপের মতো।

                   এবার সে ফুটেছে অকালে,

                               সবুর সয় নি শীত ফুরোবার।

                          এনেছি তার একটি গুচ্ছ,

                   তারও একটি সই থাকবে আমার নিবেদনে।

            আজ গোধূলিলগ্নে তুমি ক্লাসিক যুগের চারুপ্রভা,

                 আমি ক্লাসিকযুগের অজিতকুমার।

                     দুটি কথা আজ বলব আমি,

সাজানো কথা--

                          হাসতে

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/sombhashon-2506,,,
স্বপ্ন ,"ঘন অন্ধকার রাত,

                  বাদলের হাওয়া

                        এলোমেলো ঝাপট দিচ্ছে চার দিকে।

                            মেঘ ডাকছে গুরুগুরু,

                                থরথর করছে দরজা,

                          খড়খড় করে উঠছে জানালাগুলো।

                                   বাইরে চেয়ে দেখি

                          সারবাঁধা সুপুরি-নারকেলের গাছ

                                  অস্থির হয়ে দিচ্ছে মাথা-ঝাঁকানি।

                          দুলে উঠছে কাঁঠাল গাছের ঘন ডালে

                                    অন্ধকারের পিণ্ডগুলো

                                দল-পাকানো প্রেতের মতো।

                              রাস্তার থেকে পড়েছে আলোর রেখা

                                     পুকুরের কোণে

                                 সাপ-খেলানো আঁকাবাঁকা।

মনে পড়ছে ওই পদটা--

               ""রজনী শাঙন ঘন, ঘন দেয়া-গরজন--

                    স্বপন দেখিনু হেনকালে।'

                    সেদিন রাধিকার ছবির পিছনে

                         কবির চোখের কাছে

                            কোন্‌ একটি মেয়ে ছিল,

                     ভালোবাসার-কুঁড়ি-ধরা তার মন।

                           মুখচোরা সেই মেয়ে,

                                চোখে কাজল পরা,

                      ঘাটের থেকে নীলশাড়ি

                         ""নিঙাড়ি নিঙাড়ি' চলা।

           আজ এই ঝোড়ো রাতে

             তাকে মনে আনতে চাই--

               তার সকালে, তার সাঁঝে,

                 তার ভাষায়, তার ভাবনায়,

                       তার চোখের চাহনিতে--

                তিন-শো বছর আগেকার

                     কবির জানা সেই বাঙালির মেয়েকে।

               দেখতে পাই নে স্পষ্ট করে।

          আজ পড়েছে যাদের পিছনের ছায়ায়

               তারা শাড়ির আঁচল যেমন করে বাঁধে কাঁধের 'পরে,

                       খোঁপা যেমন করে ঘুরিয়ে পাকায়

                            পিছনে নেমে-পড়া,

                 মুখের দিকে যেমন করে চায় স্পষ্টচোখে,

                          তেমন ছবিটি ছিল না

                সেই তিন-শো বছর আগেকার কবির সামনে।

           তবু-- ""রজনী শাঙন ঘন...

                 স্বপন দেখিনু হেনকালে।'শ্রাবণের রাত্রে এমনি করেই বয়েছে সেদিন

                          বাদলের হাওয়া,

                               মিল রয়ে গেছে

                        সেকালের স্বপ্নে আর একালের স্বপ্নে।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/swopno-1531,,,
প্রাণের রস,"আমাকে শুনতে দাও,

                 আমি কান পেতে আছি।

                     পড়ে আসছে বেলা;

              পাখিরা গেয়ে নিচ্ছে দিনের শেষে

                কণ্ঠের সঞ্চয় উজাড়-করে-দেবার গান।

                     ওরা আমার দেহ-মনকে নিল টেনে

                  নানা সুরের, নানা রঙের,

                       নানা খেলার

                            প্রাণের মহলে।

                ওদের ইতিহাসের আর কোনো সাড়া নেই,

                কেবল এইটুকু কথা--

                        আছি, আমরা আছি, বেঁচে আছি,

                  বেঁচে আছি এই আশ্চর্য মুহূর্তে।--

                   এই কথাটুকু পৌঁছল আমার মর্মে।

         বিকালবেলায় মেয়েরা জল ভরে নিয়ে যায় ঘটে,

               তেমনি করে ভরে নিচ্ছি প্রাণের এই কাকলি

                          আকাশ থেকে

                               মনটাকে ডুবিয়ে দিয়ে।

            আমাকে একটু সময় দাও।

                আমি মন পেতে আছি।

ভাঁটা-পড়া বেলায়,

              ঘাসের উপরে ছড়িয়ে-পড়া বিকেলের আলোতে

                      গাছেদের নিস্তব্ধ খুশি,

                মজ্জার মধ্যে লুকোনো খুশি,

                      পাতায় পাতায় ছড়ানো খুশি।

            আমার প্রাণ নিজেকে বাতাসে মেলে দিয়ে

                নিচ্ছে বিশ্বপ্রাণের স্পর্শরস

                     চেতনার মধ্যে দিয়ে ছেঁকে।

                এখন আমাকে বসে থাকতে দাও,

                               আমি চোখ মেলে থাকি।

                                    তোমরা এসেছ তর্ক নিয়ে।

                               আজ দিনান্তের এই পড়ন্ত রোদ্দুরে

                                    সময় পেয়েছি একটুখানি;

                                এর মধ্যে ভালো নেই, মন্দ নেই,

                                    নিন্দা নেই, খ্যাতি নেই।

                               দ্বন্দ্ব নেই, দ্বিধা নেই--

                                    আছে বনের সবুজ,

                                জলের ঝিকিমিকি--

                               জীবনস্রোতের উপর তলে

               অল্প একটু কাঁপন, একটু কল্লোল,

                     একটু ঢেউ।

                    আমার এই একটুখানি অবসর

                         উড়ে চলেছে

                    ক্ষণজীবী পতঙ্গের মতো

              সূর্যাস্তবেলার আকাশে

                   রঙিন ডানার শেষ খেলা চুকিয়ে দিতে--

                           বৃথা প্রশ্ন কোরো না।

                  বৃথা এনেছ তোমাদের যত দাবি।

           আমি বসে আছি বর্তমানের পিছন মুখে

অতীতের দিকে গড়িয়ে-পড়া ঢালুতটে।

                   নানান বেদনায় ধেয়ে-বেড়ানো প্রাণ

                        একদিন করে গেছে লীলা

              ওই বনবীথির ডাল দিয়ে বিনুনি-করা

                                   আলোছায়ায়।

         আশ্বিনে দুপুর বেলা

              এই কাঁপনলাগা ঘাসের উপর,

                   মাঠের পারে, কাশের বনে,

                        হাওয়ায় হাওয়ায় স্বগত উক্তি

                   মিলেছে আমার জীবনবীণার ফাঁকে ফাঁকে।

                যে সমস্যাজাল

              সংসারের চারি দিকে পাকে-পাকে জড়ানো

                        তার সব গিঁঠ গেছে ঘুচে।

              যাবার পথের যাত্রী পিছনে যায় নি ফেলে

                কোনো উদ্‌যোগ, কোনো উদ্‌বেগ

কেবল গাছের পাতার কাঁপনে

                           এই বাণীটি রয়ে গেছে--

                                         তারাও ছিল বেঁচে,

                     তারা যে নেই তার চেয়ে সত্য ওই কথাটি।

                          শুধু আজ অনুভবে লাগে

                     তাদের কাপড়ের রঙের আভাস,

                          পাশ দিয়ে চলে যাওয়ার হাওয়া,

                               চেয়ে দেখার বাণী,

                                    ভালোবাসার ছন্দ--

                          প্রাণগঙ্গার পূর্বমুখী ধারায়

                               পশ্চিম প্রাণের যমুনার স্রোত।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/praner-ros-1800,,,
হারানো মন,"দাঁড়িয়ে আছ আড়ালে,

           ঘরে আসবে কিনা ভাবছ সেই কথা।

                একবার একটু শুনেছি চুড়ির শব্দ।

       তোমার ফিকে পাটকিলে রঙের আঁচলের একটুখানি

                দেখা যায় উড়ছে বাতাসে

                          দরজার বাইরে।

                   তোমাকে দেখতে পাচ্ছি নে,

                       দেখছি পশ্চিম আকাশের রোদ্দুর

                   চুরি করেছে তোমার ছায়া,

              ফেলে রেখেছে আমার ঘরের মেঝের 'পরে।

       দেখছি শাড়ির কালো পাড়ের নীচে থেকে

           তোমার কনক-গৌরবর্ণ পায়ের দ্বিধা

                          ঘরের চৌকাঠের উপর।

                     আজ ডাকব না তোমাকে।

                আজ ছড়িয়ে পড়েছে আমার হালকা চেতনা--

                   যেন কৃষ্ণপক্ষের গভীর আকাশে নীহারিকা,

                     যেন বর্ষণশেষে মিলিয়ে-আসা সাদা মেঘ

                             শরতের নীলিমায়।

       আমার ভালোবাসা

         যেন সেই আল-ভেঙে-যাওয়া খেতের মতো

           অনেক দিন হল চাষি যাকে

                ফেলে দিয়ে গেছে চলে;

              আনমনা আদিপ্রকৃতি

                তার উপরে বিছিয়েছে আপন স্বত্ব

                           নিজের অজানিতে।

                তাকে ছেয়ে উঠেছে ঘাস,

উঠেছে অনামা গাছের চারা

                     সে মিলে গেছে চার দিকের বনের সঙ্গে

                       সে যেন শেষরাত্রির শুকতারা,

                          প্রভাত-আলোয় ডুবিয়ে দিল

                            তার আপন আলোর ঘটখানি।

         আজ কোনো-সীমানা-দেওয়া নয় আমার মন,

                হয়তো তাই ভুল বুঝবে আমাকে।

              আগেকার চিহ্নগুলো সব গেছে মুছে,

         আমাকে এক করে নিতে পারবে না কোনোখানে

                          কোনো বাঁধনে বেঁধে।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/harano-mon-1551,,,
চিরযাত্রী,"অস্পষ্ট অতীত থেকে বেরিয়ে পড়েছে ওরা দলে দলে,

                   ওরা সন্ধানী, ওরা সাধক,

                       বেরিয়েছে পুরাপৌরাণিক কালের

                            সিংহদ্বার দিয়ে।

              তার তোরণের রেখা

                   আঁচড় কেটেছে অজানা আখরে,

                              ভেঙে-পড়া ভাষায়।

         যাত্রী ওরা, রণযাত্রী,

           ওদের চিরযাত্রা অনাগতকালের দিকে।

                     যুদ্ধ হয় নি শেষ,

              বাজছে নিত্যকালের দুন্দুভি।

                   বহুশত যুগের পদপতনশব্দে

                       থর্‌থর্‌ করে ধরিত্রী,

  অর্ধেক রাত্রে দুরুদুরু করে বক্ষ,

                     চিত্ত হয় উদাস,

                       তুচ্ছ হয় ধনমান,

                            মৃত্যু হয় প্রিয়।

                       তেজ ছিল যাদের মজ্জায়,

           যারা চলতে বেরিয়েছিল পথে

                মৃত্যু পেরিয়ে আজও তারাই চলেছে;

                     যারা বাস্তু ছিল আঁকড়িয়ে

                তারা জিয়ন-মরা, তাদের নিঝুম বস্‌তি

                     বোবা সমুদ্রের বালুর ডাঙায়।

                   তাদের জগৎজোড়া প্রেতস্থানে

                            অশুচি হাওয়ায়

                               কে তুলবে ঘর,

                     কে রইবে চোখ উলটিয়ে কপালে,

                               কে জমাবে জঞ্জাল।

       কোন্‌ আদিকালে মানুষ এসে দাঁড়িয়েছে

                 বিশ্বপথের চৌমাথায়।

           পাথেয় ছিল রক্তে, পাথেয় ছিল স্বপ্নে,

                   পাথেয় ছিল পথেই।

                 যেই এঁকেছে নক্‌শা,

                     ঘর বেঁধেছে পাকা গাঁথুনির,

                          ছাদ তুলেছে মেঘ ঘেঁষে_

                পরের দিন থেকে মাটির তলায়

                       ভিত হয়েছে ঝাঁঝরা।

                   সে বাঁধ বেঁধেছে পাথরে পাথরে,

                          তলিয়ে গেছে বন্যার ধাক্কায়।

           সারারাত হিসেব করেছে স্থাবর সম্পদের,

                   রাতের শেষে হিসেবে বেরোল সর্বনাশ।

সে জমা করেছে ভোগের ধন সাত হাট থেকে,

                ভোগে লেগেছে আগুন,

                     আপন তাপে গুমরে গুমরে

                গেছে ভোগের জোগান আঙার হয়ে।

           তার রীতি, তার নীতি, তার শিকল, তার খাঁচা

                           চাপা পড়েছে মাটির নীচে।

                                পরযুগের কবরস্থানে।

         কখনো বা ঘুমিয়েছে সে

           ঝিমিয়ে-পড়া নেশার আসরে বাতি-নেবা দালানে

                   আরামের গদি পেতে।

              অন্ধকারে ঝোপের থেকে

                   ঝাঁপিয়ে পড়েছে স্কন্ধকাটা দুঃস্বপ্ন,

              পাগ্‌লা জন্তুর মতো

                   গোঁ গোঁঃ শব্দে ধরেছে তার টুঁটি চেপে,

                বুকের পাঁজরগুলোর ঠক ঠক দিয়েছে নাড়া,

                   গুঙরে উঠে জেগেছে সে মৃত্যুযন্ত্রণায়।

         ক্ষোভের মাতুনিতে ভেঙে ফেলেছে মদের পাত্র,

              ছিঁড়ে ফেলেছে ফুলের মালা।

           বারে বারে রক্তে-পিছল দুর্গমে

              ছুটে এসেছে শতচ্ছিদ্র শতাব্দীর বাইরে

                পথ-না-চেনা দিক্‌সীমানার অলক্ষ্যে।

         তার হৃৎপিণ্ডের রক্তের ধাক্কায় ধাক্কায়

              ডমরুতে বেজেছে গুরু গুরু,

                   ""পেরিয়ে চলো, পেরিয়ে চলো।""

                   ওরে চিরপথিক,

         করিস নে নামের মায়া,

              রাখিস নে ফলের আশা,

                   ওরে ঘরছাড়া মানুষের সন্তান।

কালের-রথ-চলা রাস্তায়

বারে বারে কারা তুলেছিল জয়ের নিশান

              বারে বারে পড়েছে চুরমার হয়ে

                   মানুষের কীর্তিনাশা সংসারে।

         লড়াইয়ে-জয়-করা রাজত্বের প্রাচীর

              সে পাকা করতে গেছে ভুল সীমানায়।

         সীমানাভাঙার দল ছুটে আসছে

                বহু যুগ থেকে

              বেড়া ডিঙিয়ে, পাথর গুঁড়িয়ে,

                   পার হয়ে পর্বত;

              আকাশে বেজে উঠছে নিত্যকালের দুন্দুভি,

                     ""পেরিয়ে চলো,

                               পেরিয়ে চলো।""

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/chirojatri-2129,,,
বিদায় বরণ,"চার প্রহর রাতের বৃষ্টিভেজা ভারী হাওয়ায়

                থমকে আছে সকাল বেলাটা,

         রাত জাগার ভারে যেন মুদে এসেছে

           মলিন আকাশের চোখের পাতা।

      বাদলার পিছল পথে পা টিপে চলেছে প্রহরগুলো।

             যত সব ভাবনার আবছায়া

                  উড়ছে ঝাঁক বেঁধে মনের চার দিকে

                       হালকা বেদনার রঙ মেলে দিয়ে।

      তাদের ধরি-ধরি করে মনটা,

           ভাবি বেঁধে রাখি লেখায়;

                পাশ কাটিয়ে চলে যায় কথাগুলো।

এ কান্না নয়, হাসি নয়, চিন্তা নয়, তত্ত্ব নয়,

                যত-কিছু ঝাপসা-হয়ে-যাওয়া রূপ,

                       ফিকে-হয়ে-যাওয়া গন্ধ,

                         কথা-হারিয়ে-যাওয়া গান,

                     তাপহারা স্মৃতিবিস্মৃতির ধূপছায়া--

                সব নিয়ে একটি মুখ-ফিরিয়ে-চলা স্বপ্নছবি

                       যেন ঘোমটাপরা অভিমানিনী।

           মন বলছে, ডাকো ডাকো,

                ওই ভেসে-যাওয়া পারের খেয়ার আরোহিণী,

                     ওকে একবার ডাকো ফিরে;

           দিনান্তের সন্ধ্যাদীপটি তুলে ধরো

                     ওর মুখের দিকে;

                  করো ওকে বিদায়-বরণ।

                     বলো, ""তুমি সত্য, তুমি মধুর,

                       তোমারই বেদনা আজ লুকিয়ে বেড়ায়

                     বসন্তের ফুল ফোটা আর ফুল ঝরার ফাঁকে।

                         তোমার ছবি-আঁকা অক্ষরের লিপিখানি

                                   সবখানেই,

                            নীলে সবুজে সোনায়

                                       রক্তের রাঙা রঙে।'

           তাই আমার আজ মন ভেসেছে

             পলাশবনের চিকন ঢেউয়ে,

                ফাটা মেঘের কিনার দিয়ে উপচে পড়া

                       আচমকা রোদ্দুরের ছটায়।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/biday-boron-1382,,,
তেঁতুলের ফুল ,"জীবনের অনেক, ধন পাই নি,

                    নাগালের বাইরে তারা;

             হারিয়েছি তার চেয়ে অনেক বেশি

                         হাত পাতি নি ব'লেই।

                    সেই চেনা সংসারে

                       অসংস্কৃত পল্লীরূপসীর মতো

                         ছিল এই ফুল মুখঢাকা,

             অকাতরে উপেক্ষা করেছে উপেক্ষাকে

                         এই তেঁতুলের ফুল।

          বেঁটে গাছ পাঁচিলের ধারে,

           বাড়তে পারে নি কৃপণ মাটিতে;

             উঠেছে ঝাঁকড়া ডাল মাটির কাছ ঘেঁষে।

                  ওর বয়স হয়েছে যায় নি বোঝা।

          অদূরে ফুটেছে নেবু ফুল,

             গাছ ভরেছে গোলকচাঁপায়,

               কোণের গাছে ধরেছে কাঞ্চন,

                    কুড়চি-শাখা ফুলের তপস্যায় মহাশ্বেতা।

                       স্পষ্ট ওদের ভাষা,

             ওরা আমাকে ডাক দিয়ে করেছে আলাপ।

        আজ যেন হঠাৎ এল কানে

             কোন্‌ ঘোমটার নীচে থেকে চুপিচুপি কথা।

                  দেখি পথের ধারে তেঁতুলশাখার কোণে

                       লাজুক একটি মঞ্জরী,

                           মৃদু বসন্তী রঙ,

                                মৃদু একটি গন্ধ,

                           চিকন লিখন তার পাপড়ির-গায়ে।

শহরের বাড়িতে আছে

             শিশুকাল থেকে চেনাশোনা অনেক কালের তেঁতুল গাছ,

                     দিক্‌পালের মতো দাঁড়িয়ে

                       উত্তরপশ্চিম কোণে,

                  পরিবারের যেন পুরোনো কালের সেবক,

                         প্রপিতামহের বয়সী।

                  এই বাড়ির অনেক জন্মমৃত্যুর পর্বের পর পর্বে

                       সে দাঁড়িয়ে আছে চুপ করে,

                           যেন বোবা ইতিহাসের সভাপণ্ডিত।

                  ওই গাছে ছিল যাদের নিশ্চিত দখল কালে কালে

                      তাদের কত লোকের নাম

                       আজ ওর ঝরা পাতার চেয়েও ঝরা,

                           তাদের কত লোকের স্মৃতি

                                ওর ছায়ার চেয়েও ছায়া।

            একদিন ঘোড়ার আস্তাবল ছিল ওর তলায়

                         খুরের-খট্‌খটানিতে-অস্থির

                  খোলার-চালা-দেওয়া ঘরে।

           কবে চলে গেছে সহিসের হাঁক ডাকা।

               সেই ঘোড়া-বাহনের যুগ

                        ইতিবৃত্তের ও পারে।

           আজ চুপ হয়েছে হ্রেষাধ্বনি,

               রঙ বদল করেছে কালের ছবি।

           সর্দার কোচম্যানের সযত্নসজ্জিত দাড়ি,

                  চাবুক হাতে তার সগর্ব উদ্ধত পদক্ষেপ,

           সেদিনকার শৌখিন সমারোহের সঙ্গে

                  গেছে সাজ-পরিবর্তনের মহানেপথ্যে।

               দশটা বেলার প্রভাত-রৌদ্রে

               ওই তেঁতুলতলা থেকে এসেছে দিনের পর দিন

অবিচলিত নিয়মে ইস্কুলে যাবার গাড়ি।

          বালকের নিরুপায় অনিচ্ছার বোঝাটা

            টেনে নিয়ে গেছে রাস্তার ভিড়ের মাঝখান দিয়ে।

আজ আর চেনা যাবে না সেই ছেলেকে--

                  না দেহে, না মনে, না অবস্থায়।

          কিন্তু চিরদিন দাঁড়িয়ে আছে যেই আত্মসমাহিত তেঁতুল গাছ

                         মানবভাগ্যের ওঠানামার প্রতি

                              ভ্রূক্ষেপ না ক'রে।

    মনে আছে একদিনের কথা।

        রাত্রি থেকে অঝোর ধারায় বৃষ্টি;

              ভোরের বেলায় আকাশের রঙ

                  যেন পাগলের চোখের তারা।

        দিক্‌হারানো ঝড় বইছে এলোমেলো,

             বিশ্বজোড়া অদৃশ্য খাঁচায় মহাকায় পাখি

                  চার দিকে ঝাপট মারছে পাখা।

                       রাস্তায় দাঁড়ালো জল,

                  আঙিনা গেছে ভেসে।

               বারান্দায় দাঁড়িয়ে দেখছি,

        ক্রুদ্ধ মুনির মতো ওই গাছ মাথা তুলেছে আকাশে,

                  তার শাখায় শাখায় ভর্ৎসনা।

        গলির দুই ধারে কোঠাবাড়িগুলো হতবুদ্ধির মতো,

               আকাশের অত্যাচারে

           প্রতিবাদ করবার ভাষা নেই তাদের।

         একমাত্র ওই গাছটার পত্রপুঞ্জের আন্দোলনে

               আছে বিদ্রোহের বাণী,

             আছে স্পর্ধিত অভিসম্পাত।

    অন্তহীন ইঁটকাঠের মূক জড়তার মধ্যে

           ওই ছিল একা মহারণ্যের প্রতিনিধি--

    সেদিন দেখেছি তার বিক্ষুব্ধ মহিমা বৃষ্টিপাণ্ডুর দিগন্তে।

কিন্তু যখন বসন্তের পর বসন্ত এসেছে,

                    অশোক বকুল পেয়েছে সম্মান;

           ওকে জেনেছি যেন ঋতুরাজের বাহির-দেউড়ির দ্বারী,

                     উদাসীন, উদ্ধত।

             সেদিন কে জেনেছিল--

                  ওই রূঢ় বৃহতের অন্তরে সুন্দরের নম্রতা,

             কে জেনেছিল বসন্তের সভায় ওর কৌলীন্য

        ফুলের পরিচয়ে আজ ওকে দেখছি।

          যেন গন্ধর্ব চিত্ররথ,

               যে ছিল অর্জুনবিজয়ী মহারথী

         গানের সাধন করছে সে আপন মনে একা

              নন্দনবনের ছায়ার আড়ালে গুন গুন সুরে।

           সেদিনকার কিশোর কবির চোখে

               ওই প্রৌঢ় গাছের গোপন যৌবনমদিরতা

                  যদি ধরা পড়ত উপযুক্ত লগ্নে,

                    মনে আসছে, তবে

                  মৌমাছির পাখা-উতল-করা

                   কোন্‌-এক পরম দিনের তরুণ প্রভাতে

                                একটি ফুলের গুচ্ছ করতেম চুরি

                           পরিয়ে দিতেম কেঁপে-ওঠা আঙুল দিয়ে

                       কোন্‌ একজনের আনন্দে-রাঙা কর্ণমূলে।

                          যদি সে শুধাত, কী নাম,

                                   হয়তো বলতেম--

        ওই যে রৌদ্রের এক টুকরো পড়েছে তোমার চিবুকে

               ওর যদি কোনো নাম তোমার মুখে আসে

                       একেও দেব সেই নামটি।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/tatuler-phul-669,,,
অকাল ঘুম,"এসেছি অনাহূত।

                   কিছু কৌতুক করব ছিল মনে--

                     আচমকা বাধা দেব অসময়ে

                       কোমরে-আঁচল-জড়ানো গৃহিণীপনায়।

                     দুয়ারে পা বাড়াতেই চোখে পড়ল--

                            মেঝের 'পরে এলিয়ে পড়া

                                 ওর অকাল ঘুমের রূপখানি।

    দূর পাড়ায় বিয়ে-বাড়িতে বাজছে শানাই সারঙ সুরে।

         প্রথম প্রহর পেরিয়ে গেছে

              জ্যৈষ্ঠরৌদ্রে ঝাম্‌রে-পড়া সকাল বেলায়।

                স্তরে স্তরে দুখানি হাত গালের নীচে,

                     ঘুমিয়েছে শিথিলদেহে

                          উৎসবরাতের অবসাদে

                       অসমাপ্ত ঘরকন্নার এক ধারে।

                     কর্মস্রোত নিস্তরঙ্গ ওর অঙ্গে অঙ্গে,

                       অনাবৃষ্টিতে অজয় নদের

                     প্রান্তশায়ী শ্রান্ত জলশেষের মতো।

                   ঈষৎ খোলা ঠোঁটদুটিতে মিলিয়ে আছে

                     মুদে-আসা ফুলের মধুর উদাসীনতা।

              দুটি ঘুমন্ত চোখের কালো পক্ষ্ণচ্ছায়া

                     পড়েছে পাণ্ডুর কপোলে।

                ক্লান্ত জগৎ চলেছে পা টিপে

                     ওর খোলা জানলার সামনে দিয়ে

                          ওর শান্তনিশ্বাসের ছন্দে।

                                ঘড়ির ইশারা

                     বধির ঘরে টিক্‌টিক্‌ করছে কোণের টেবিলে,

                       বাতাসে দুলছে দিনপঞ্জী দেয়ালের গায়ে।

চলতি মুহূর্তগুলি গতি হারালো ওর স্তব্ধ চেতনায়,

                       মিলল একটি অনিমেষ মুহূর্তে;

                   ছড়িয়ে দিল তার অশরীরী ডানা

                          ওর নিবিড় নিদ্রার 'পরে।

    ওর ক্লান্ত দেহের করুণ মাধুরী মাটিতে মেলা,

         যেন পূর্ণিমারাতের ঘুম-হারানো অলস চাঁদ

              সকালবেলায় শূন্য মাঠের শেষ সীমানায়।

              পোষা বিড়াল দুধের দাবি স্মরণ করিয়ে

                  ডাক দিল ওর কানের কাছে।

              চমকে জেগে উঠে দেখল আমাকে,

                     তাড়াতাড়ি বুকে কাপড় টেনে

              অভিমানভরে বললে, ""ছি, ছি,

                   কেন জাগালে না এতক্ষণ।""

         কেন! আমি তার জবাব দিই নি ঠিকমত।  ""'

    যাকে খুব জানি তাকেও সব জানি নে

         এই কথা ধরা পড়ে কোনো একটা আকস্মিকে।

             হাসি আলাপ যখন আছে থেমে,

                মনে যখন থমকে আছে প্রাণের হাওয়া,

                   তখন সেই অব্যক্তের গভীরে

                       এ কী দেখা দিল আজ।

                   সে কি অস্তিত্বের সেই বিষাদ

                          যার তল মেলে না,

                সে কি সেই বোবার প্রশ্ন

                   যার উত্তর লুকাচুরি করে রক্তে,

           সে কি সেই বিরহ,

                   যার ইতিহাস নেই,

    সে কি অজানা বাঁশির ডাকে অচেনা পথে স্বপ্নে-চলা।

ঘুমের স্বচ্ছ আকাশতলে

    কোন্‌ নির্বাক রহস্যের সামনে ওকে নীরবে শুধিয়েছি,

                       ""কে তুমি।

         তোমার শেষ পরিচয় খুলে যাবে কোন্‌ লোকে।""

      সেদিন সকালে গলির ও পারে পাঠশালায়

         ছেলেরা চেঁচিয়ে পড়ছিল নামতা;

       পাট-বোঝাই মোষের গাড়ি

         চাকার ক্লিষ্টশব্দে মুচড়ে দিচ্ছিল বাতাসকে;

           ছাদ পিটোচ্ছিল পাড়ার কোন্‌ বাড়িতে;

              জানলার নীচে বাগানে

                চালতা গাছের তলায়

                   উচ্ছিষ্ট আমের আঁঠি নিয়ে

                     টানাটানি করছিল একটা কাক।

      আজ এ সমস্তর উপরেই ছড়িয়ে পড়েছে

         সেই দূরকালের মায়ারশ্মি।

                ইতিহাসে-বিলুপ্ত

    তুচ্ছ এক মধ্যাহ্নের আলস্য-আবিষ্ট রৌদ্রে

           এরা অপরূপের রসে রইল ঘিরে

                অকাল ঘুমের একখানি ছবি।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/okal-ghum-2,,,
কনি,"আমরা ছিলেম প্রতিবেশী।

         যখন-তখন দুই বাসার সীমা ডিঙিয়ে

            যা-খুশি করে বেড়াত কনি,

              খালি পা, খাটো-ফ্রক-পরা মেয়ে;

দুষ্টু চোখদুটো।

                          যেন কালো আগুনের ফিনকি-ছড়ানো।

                          ছিপ্‌ছিপে শরীর।

                 ঝাঁকড়া চুল চায় না শাসন মানতে,

              বেণী বাঁধতে মাকে পেতে হত দুঃখ।

                 সঙ্গে সঙ্গে সারাক্ষণ লাফিয়ে বেড়াত

            কোঁকড়া-লোম-ওআলা বেঁটে জাতের কুকুরটা--

                        ছন্দের মিলে বাঁধা।

                              দুজনে যেন একটি দ্বিপদী।

     আমি ছিলেম ভালো ছেলে

            ক্লাসের দৃষ্টান্তস্থল।

         আমার সেই শ্রেষ্ঠতার

                 কোনো দাম ছিল না ওর কাছে।

         যে বছর প্রোমোশন পাই দু ক্লাস ডিঙিয়ে

            লাফিয়ে গিয়ে ওকে জানাই,

              ও বলে, ""ভারি তো!

                        কী বলিস টেমি।""

              ওর কুকুরটা ডেকে ওঠে,

                     ""ঘেউ।""

  ও ভালোবাসত হঠাৎ ভাঙতে আমার দেমাক,

       রুখিয়ে তুলতে ঠাণ্ডা ছেলেটাকে;

            যেমন ভালোবাসত

     দম্‌ করে ফাটিয়ে দিতে মাছের পটকা।

          ওকে জব্দ করার চেষ্টা

     ঝরনার গায়ে নুড়ি ছুঁড়ে মারা।

         কলকল হাসির ধারায়

              বাধা দিত না কিছুতেই।

মুখস্ত করতে বসেছি সংস্কৃত শব্দরূপ

         চেঁচিয়ে চেঁচিয়ে মাথা দুলিয়ে দুলিয়ে;

              ও হঠাৎ কখন দুম করে

                 পিঠে মেরে গেল কিল

                     অত্যন্ত প্রাকৃত রীতিতে।

         সংস্কৃতের অপভ্রংশ

               মুখ থেকে ভ্রষ্ট হবার পূর্বেই

                   বেণীটুকুর দোলন দেখিয়ে দিল দৌড়।

     মেয়ের হাতের সহাস্য অপমান

          সহজে সম্ভোগ করবার বয়স

            তখনো আমার ছিল অল্প দূরে।

     তাই শাসনকর্তা ছুটত ওর অনুসরণে,

         প্রায় পৌঁছতে পারে নি লক্ষ্যে।

       ওর বিলীয়মান শব্দভেদী হাসি

                 শুনেছি দূর থেকে,

              হাতের কাছে পাই নি

            কোনো দায়িত্ববিশিষ্ট জীব--

              কোনো বেদনাবিশিষ্ট সত্তা।

  এমনিতরো ছিল আমাদের আদ্যযুগ,

     ছোটোমেয়ের উৎপাতে ব্যতিব্যস্ত।

         দুরন্তকে শাসনের ইচ্ছা করেছি

              পুরুষোচিত অসহিষ্ণুতায়;

     শুনেছি ব্যর্থচেষ্টার জবাবে

         তীব্রমধুর কণ্ঠে,

              ""দুয়ো দুয়ো দুয়ো।""

         বাইরে থেকে হারের পরিমাণ

              বেড়ে চলেছে যখন

            তখন হয়তো জিত হয়েছে শুরু

                        ভিতর থেকে।

সেই বেতার-বার্তার কান খোলে নি তখনো,

                   যদিও প্রমাণ হচ্ছিল জড়ো।

              ইতিমধ্যে আমাদের জীবননাট্যে

                     সাজ হয়েছে বদল।

                   ও পরেছে শাড়ি,

                        আঁচলে বিঁধিয়েছে ব্রোচ,

              বেণী জড়িয়েছে হাল ফেশানের খোঁপায়।

                 আমি ধরেছি থাকি রঙের খাটো প্যান্ট্‌

                     আর খেলোয়াড়ের জামা

                        ফুটবল-বলরামের নকলে।

                   ভিতরের দিকে 

ভিতরের দিকে ভাবের হাওয়ারও

                          বদল হল শুরু,

                     কিছু তার পাওয়া যায় পরিচয়।

              একদিন কনির বাবা পড়ছেন বসে

                    ইংরেজি সাপ্তাহিক।

         বড়ো লোভ আমার ওই ছবির কাগজটার 'পরে।

              আমি লুকিয়ে পিছনে দাঁড়িয়ে দেখছি

                   উড়ো জাহাজের নক্‌শা।

                 জানতে পেরে তিনি উঠলেন হেসে।

         তিনি ভাবতেন, ছেলেটার বিদ্যার দম্ভ বেশি।

              সেটা তাঁরও ছিল ব'লেই

                   আর কারও পারতেন না সইতে।

              কাগজখানা তুলে ধরে বললেন,

                   ""বুঝিয়ে দাও তো বাপু, এই ক'টা লাইন,

                        দেখি তোমার ইংরেজি বিদ্যে।""

              নিষ্ঠুর অক্ষরগুলোর দিকে তাকিয়ে

                    মুখ লাল করে উঠতে হল ঘেমে।

                          ঘরের এক কোণে বসে

একলা করছিল কড়িখেলা

                              আমার অপমানের সাক্ষী কনি।

                                দ্বিধা হল না পৃথিবী,

                   অবিচলিত রইল চার দিকের নির্মম জগৎ।

         পরদিন সকালে উঠে দেখি,

              সেই কাগজখানা আমার টেবিলে--

                   শিবরামবাবুর ছবির কাগজ।

         এত বড়ো দুঃসাহসের গভীর রসের উৎস কোথায়,

                   তার মূল্য কত,

            সেদিন বুঝতে পারে নি বোকা ছেলে।

                   ভেবেছিলেম, আমার কাছে কনির

                      এ শুধু স্পর্ধার বড়াই।

     দিনে দিনে বয়স বাড়ছে

         আমাদের দুজনের অগোচরে,

              তার জন্যে দায়িক নই আমরা।

            বয়স-বাড়ার মধ্যে অপরাধ আছে

                 এ কথা লক্ষ্য করি নি নিজে,

                     করেছেন শিবরামবাবু।

         আমাকে স্নেহ করতেন কনির মা,

     তার জবাবে ঝাঁঝিয়ে উঠত তাঁর স্বামীর প্রতিবাদ।

         একদিন আমার চেহারা নিয়ে খোঁটা দিয়ে

              শিবরামবাবু বলছিলেন তাঁর স্ত্রীকে,

                   আমার কানে গেল--

              ""টুকটুকে আমের মতো ছেলে

                     পচতে করে না দেরি,

                          ভিতরে পোকার বাসা।""

         আমার 'পরে ওঁর ভাব দেখেবাবা প্রায় বলতেন রেগে,

                ""লক্ষ্মীছাড়া, কেন যাস ওদের বাড়ি।""

                        ধিক্কার হত মনে,

                   বলতেম দাঁত কামড়ে,

                        ""যাব না আর কক্‌খনো।""

                        যেতে হত দুদিন বাদেই

                   কুলতলার গলি দিয়ে লুকিয়ে।

              মুখ বাঁকিয়ে বসে রইত কনি

                   দুদিন না-আসার অপরাধে।

              হঠাৎ বলে উঠত,

                   ""আড়ি, আড়ি, আড়ি।""

              আমি বলতুম, ""ভারি তো।""

         ঘাড় বাঁকিয়ে তাকাতুম আকাশের দিকে।

     একদিন আমাদের দুই বাড়িতেই এল

            বাসা ভাঙবার পালা।

         এঞ্জিনিয়র শিবরামবাবু যাবেন পশ্চিমে

              কোন্‌ শহরে আলো-জ্বালার কারবারে।

         আমরা চলেছি কলকাতায়;

       গ্রামের ইস্কুলটা নয় বাবার মনের মতো।

         চলে যাবার দুদিন আগে

     কনি এসে বললে, ""এস আমাদের বাগানে।""

         আমি বললাম ""কেন।""

     কনি বললে, ""চুরি করব দুজনে মিলে;

              আর তো পাব না এমন দিন।""

         বললেম, ""কিন্তু তোমার বাবা--""

              কনি বললে, ""ভীতু।""

            আমি বললেম মাথা বাঁকিয়ে,

                   ""একটুও না।""

শিবরামবাবুর শখের বাগান ফলে আছে ভরে।

       কনি শুধোল, ""কোন্‌ ফল ভালোবাস সব চেয়ে।""

       আমি বললেম, ""ওই মজঃফরপুরের লিচু।""

            কনি বললে, ""গাছে চড়ে পাড়তে থাকো,

                     ধরে রইলেম ঝুড়ি।""

                 ঝুড়ি প্রায় ভরেছে,

হঠাৎ গর্জন উঠল ""কে রে""--

                   স্বয়ং শিবরামবাবু।

       বললেন, ""আর কোনো বিদ্যা হবে না বাপু,

                 চুরি বিদ্যাই শেষ ভরসা।""

       ঝুড়িটা নিয়ে গেলেন তিনি

            পাছে ফলবান হয় পাপের চেষ্টা।

                 কনির দুই চোখ দিয়ে

         মোটা মোটা ফোঁটায়

                 জল পড়তে লাগল নিঃশব্দে;

            গাছের গুঁড়িতে ঠেস দিয়ে

              অমন অচঞ্চল কান্না

                   দেখি নি ওর কোনোদিন।

  তার পরে মাঝখানে অনেকখানি ফাঁক।

          বিলেত থেকে ফিরে এসে দেখি

             কনির হয়েছে বিয়ে।

       মাথায় উঠেছে লালপেড়ে আঁচল।

                    কপালে কুঙ্কুম,

                 শান্তগভীর চোখের দৃষ্টি,

                     স্বর হয়েছে গম্ভীর।

        আমি কলকাতায় রসায়নের কারখানায়

                 ওষুধ বানিয়ে থাকি।

       আমার দিনের পর দিন চলেছে

              কর্মচক্রের স্নেহহীন কর্কশধ্বনিতে।

একদিন কনির কাছ থেকে চিঠিতে এল

                   দেখা করতে অনুনয়।

         গ্রামের বাড়িতে ভাগনির বিয়ে,

              স্বামী পায় নি ছুটি,

                   ও একা এসেছে মায়ের কাছে।

              বাবা গেছেন হুঁশিয়ারপুরে

         বিবাহে মতবিরোধের আক্রোশে।

  অনেক দিন পরে এসেছি গ্রামে,

         এসেছি প্রতিবেশিনীর সেই বাড়িতে।

  ঘাটের পাশে ঢালু পাড়িতে

         ঝুঁকে রয়েছে সেই হিজল গাছ জলের দিকে,

     পুকুর থেকে আসছে

           সেই পুরোনো কালের মিষ্টি গন্ধ শ্যাওলার।

       আর সিসুগাছের ডালে দুলছে

              সেই দোলনাটা আজও।

         কনি প্রণাম করে বললে,""অমলদাদা,

                   থাকি দূর দেশে,

       ভাইফোঁটার দিনে পাব তোমায় নেই সে আশা।

  আজ অদিনে মেটাব আমার সাধ, তাই ডেকেছি।""

       বাগানে আসন পড়েছে অশত্থতলার চাতালে।

              অনুষ্ঠান হল সারা;

         পায়ের কাছে কনি রাখলে একটি ঝুড়ি,

              সে ঝুড়ি লিচুতে ভরা।

         বললে, ""সেই লিচু।""

       আমি বললেম, ""ঠিক সে লিচু নয় বুঝি।""

              কনি বললে,""কী জানি।""

                     বলেই দ্রুত গেল চলে।

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/koni-884,,,
বাঁশিওয়ালা,"ওগো বাঁশিওআলা,

                 বাজাও তোমার বাঁশি,

                       শুনি আমার নূতন নাম""

             -- এই বলে তোমাকে প্রথম চিঠি লিখেছি,

                       মনে আছে তো?

আমি তোমার বাংলাদেশের মেয়ে।

        সৃষ্টিকর্তা পুরো সময় দেন নি

            আমাকে মানুষ করে গড়তে--

                  রেখেছেন আধাআধি করে।

        অন্তরে বাহিরে মিল হয় নি

            সেকালে আর আজকের কালে,

                 মিল হয় নি ব্যথায় আর বুদ্ধিতে,

                       মিল হয় নি শক্তিতে আর ইচ্ছায়।

আমাকে তুলে দেন নি এ যুগের পারানি নৌকোয়,

       চলা আটক করে ফেলে রেখেছেন

            কালস্রোতের ও পারে বালুডাঙায়।

                 সেখান থেকে দেখি

            প্রখর আলোয় ঝাপসা দূরের জগৎ --

       বিনা কারণে কাঙাল মন অধীর হয়ে ওঠে,

            দুই হাত বাড়িয়ে দিই,

                 নাগাল পাই নে কিছুই কোনো দিকে।

বেলা তো কাটে না,

        বসে থাকি জোয়ার-জলের দিকে চেয়ে--

            ভেসে যায় মুক্তি-পারের খেয়া,

                 ভেসে যায় ধনপতির ডিঙা,

                       ভেসে যায় চল্‌তি বেলার আলোছায়া।

এমন সময় বাজে তোমার বাঁশি

         ভরা জীবনের সুরে।

      মরা দিনের নাড়ীর মধ্যে

    দব্‌দবিয়ে ফিরে আসে প্রাণের বেগ।

      কী বাজাও তুমি,

জানি নে সে সুর জাগায় কার মনে কী ব্যথা।

      বুঝি বাজাও পঞ্চমরাগে

দক্ষিণ হাওয়ার নবযৌবনের ভাটিয়ারি।

      শুনতে শুনতে নিজেকে মনে হয় --

            যে ছিল পাহাড়তলির ঝির্‌ঝিরে নদী,

                 তার বুকে হঠাৎ উঠেছে ঘনিয়ে

                       শ্রাবণের বাদলরাত্রি।

সকালে উঠে দেখা যায় পাড়ি গেছে ভেসে,

      একগুঁয়ে পাথরগুলোকে ঠেলা দিচ্ছে

            অসহ্য স্রোতের ঘূর্ণি-মাতন।

আমার রক্তে নিয়ে আসে তোমার সুর--

   ঝড়ের ডাক, বন্যার ডাক, আগুনের ডাক,

      পাঁজরের উপরে আছাড়-খাওয়া

            মরণ-সাগরের ডাক,

      ঘরের শিকল-নাড়া উদাসী হাওয়ার ডাক।

         যেন হাঁক দিয়ে আসে

            অপূর্ণের সংকীর্ণ খাদে

                 পূর্ণ স্রোতের ডাকাতি,

            ছিনিয়ে নেবে, ভাসিয়ে দেবে বুঝি।

         অঙ্গে অঙ্গে পাক দিয়ে ওঠে

                   কালবৈশাখীর ঘূর্ণি-মার-খাওয়া

                        অরণ্যের বকুনি।

    ডানা দেয় নি বিধাতা,

তোমার গান দিয়েছে আমার স্বপ্নে

      ঝোড়ো আকাশে উড়ো প্রাণের পাগলামি।

              ঘরে কাজ করি শান্ত হয়ে;

                 সবাই বলে ""ভালো'।

      তারা দেখে আমার ইচ্ছার নেই জোর,

            সাড়া নেই লোভের,

      ঝাপট লাগে মাথার উপর,

          ধুলোয় লুটোই মাথা।

দুরন্ত ঠেলায় নিষেধের পাহারা কাত করে ফেলি

            নেই এমন বুকের পাটা;

      কঠিন করে জানি নে ভালোবাসতে,

                 কাঁদতে শুধু জানি,

         জানি এলিয়ে পড়তে পারে।

বাঁশিওআলা,

      বেজে ওঠে তোমার বাঁশি --

            ডাক পড়ে অমর্তলোকে;

                   সেখানে আপন গরিমায়|

                       উপরে উঠেছে আমার মাথা।

                    সেখানে কুয়াশার পর্দা-ছেঁড়া

                       তরুণ-সূর্য আমার জীবন।

                 সেখানে আগুনের ডানা মেলে দেয়

                     আমার বারণ-না-মানা আগ্রহ,

                 উড়ে চলে অজানা শূন্যপথে

               প্রথম-ক্ষুধায়-অস্থির গরুড়ের মতো।

                       জেগে ওঠে বিদ্রোহিণী;

                 তীক্ষ্ণ চোখের আড়ে 

আমার বারণ-না-মানা আগ্রহ,

                 উড়ে চলে অজানা শূন্যপথে

               প্রথম-ক্ষুধায়-অস্থির গরুড়ের মতো।

                       জেগে ওঠে বিদ্রোহিণী;

                 তীক্ষ্ণ চোখের আড়ে জানায় ঘৃণা

                       চার দিকের ভীরুর ভিড়কে,

               কৃশ কুটিলের কাপুরুষতাকে।

বাঁশিওআলা,

            হয়তো আমাকে দেখতে চেয়েছ তুমি।

                 জানি নে ঠিক জায়গাটি কোথায়,

                      ঠিক সময় কখন,

                        চিনবে কেমন করে।

      দোসর-হারা আষাঢ়ের ঝিল্লিঝনক রাত্রে

               সেই নারী তো ছায়ারূপে

      গেছে তোমার অভিসারে চোখ-এড়ানো পথে।

          সেই অজানাকে কত বসন্তে

                পরিয়েছ ছন্দের মালা,

          শুকোবে না তার ফুল।

               তোমার ডাক শুনে একদিন

                 ঘরপোষা নির্জীব মেয়ে

                      অন্ধকার কোণ থেকে

            বেরিয়ে এল ঘোমটা-খসা নারী।

      যেন সে হঠাৎ-গাওয়া নতুন ছন্দ বাল্মীকির,

            চমক লাগালো তোমাকেই।

      সে নামবে না গানের আসন থেকে;

            সে লিখবে তোমাকে চিঠি

      রাগিণীর আবছায়ায় বসে।

     তুমি জানবে না তার ঠিকানা।

                    ওগো বাঁশিওআলা,

             সে থাক্‌ তোমার বাঁশির সুরের দূরত্বে।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/bashiwala-1987,,,
মিলভাঙ্গা ,"এসেছিলে কাঁচা জীবনের

        পেলব রূপটি নিয়ে --

     এনেছিলে আমার হৃদয়ের প্রথম বিস্ময়,

            রক্তে প্রথম কোটালের বান।

      আধোচেনার ভালোবাসার মাধুরী

            ছিল যেন ভোরবেলাকার

      কালো ঘোমটার সূক্ষ্ম সোনার কাজ--

            গোপন শুভদৃষ্টির আবরণ।

      মনের মধ্যে তখনো

     অসংশয় হয় নি পাখির কাকলি;

      বনের মর্মর একবার জাগে

           একবার যায় মিলিয়ে।

      বহুলোকের সংসারের মাঝখানে

            চুপিচুপি তৈরি হতে লাগল

                      আমাদের দুজনের নিভৃত জগৎ।

            পাখি যেমন প্রতিদিন

                 খড়কুটো কুড়িয়ে এনে বাসা বাঁধে

                      তেমনি সেই জগতের উপকরণ সামান্য,

                         চল্‌তি মুহূর্তের খসে-পড়া

                                উড়ে-আসা সঞ্চয় দিয়ে গাঁথা

                          তার মূল্য ছিল তার রচনায়,

                                    নয় তার বস্তুতে।

      শেষে একদিন দুজনের নৌকো-বাওয়া থেকে

                       কখন একলা গেছ নেমে;

                    আমি ভেসে চলেছি স্রোতে,

                তুমি বসে রইলে ও পারের ডাঙায়।

মিলল না আর আমার হাতে তোমার হাতে

                   কাজে কিম্বা খেলায়।

      জোড় ভেঙে ভাঙল আমাদের জীবনের গাঁথনি।

          যে দ্বীপের শ্যামল ছবিখানি সদ্য আঁকা পড়েছে

                সমুদ্রের লীলাচঞ্চল তরঙ্গপটে

                       তাকে যেমন দেয় মুছে

                     এক জোয়ারের তুমুল তুফানে,

          তেমনি মিলিয়ে গেল আমাদের কাঁচা জগৎ

                     সুখদুঃখের নতুন-অঙ্কুর-মেলা

                                শ্যামল রূপ নিয়ে।

      তার পরে অনেক দিন গেছে কেটে।

           আষাঢ়ের আসন্নবর্ষণ সন্ধ্যায়

                 যখন তোমাকে দেখি মনে মনে,

                       দেখতে পাই তুমি আছ

            সেইদিনকার কচি যৌবনের মায়া দিয়ে ঘেরা।

                     তোমার বয়স গেছে থেমে।

            তোমার সেই বসন্তের আমের বোলে

                       আজও তেমনি গন্ধেরই ঘোষণা;

                তোমার সেদিনকার মধ্যাহ্ন

      আজ মধ্যাহ্নেও ঘুঘুর ডাকে তেমনি বিরহাতুর।

                  আমার কাছে তোমার স্মরণ রয়ে গেছে

           প্রকৃতির বয়সহারা এই-সব পরিচয়ের দলে।

                       সুন্দর তুমি বাঁধা রেখায়,

                       প্রতিষ্ঠিত তুমি অচল ভূমিতে।

আমার জীবনধারা

    কোথাও রইল না থেমে।

      দুর্গমের মধ্যে, গভীরের মধ্যে,

            মন্দভালোর দ্বন্দ্ববিরোধে,

                 চিন্তায় সাধনায় আকাঙক্ষায়,

কখনো সফলতায়, কখনো প্রমাদে,

                 চলে এসেছি তোমার জানা সীমার

                       বহুদূর বাইরে;

            সেখানে আমি তোমার কাছে বিদেশী।

        সেই তুমি আজ এই মেঘ-ডাকা সন্ধ্যায়

যদি এসে বস আমার সামনে

                       দেখতে পাবে আমার চোখে

                             দিক-হারানো চাহনি

                       অজানা আকাশের সমু্‌দ্রপারে

                              নীল অরণ্যের পথে।

তুমি কি পাশে বসে শোনাবে

      সেদিনকার কানে-কানে কথার উদ্‌বৃত্ত।

            কিন্তু ঢেউ করছে গর্জন,

                 শকুন করছে চীৎকার,

                       মেঘ ডাকছে আকাশে,

                          মাথা নাড়ছে নিবিড় শালের বন।

                       তোমার বাণী হবে খেলার ভেলা

                          খেপাজলের ঘূর্ণিপাকে।

      সেদিন আমার সব মন

            মিলেছিল তোমার সব মনে,

      তাই প্রকাশ পেয়েছে নূতন গান

            প্রথম সৃষ্টির আনন্দে।

                      মনে হয়েছে,

           বহু যুগের আশ মিটল তোমাতে আমাতে।

            সেদিন প্রতিদিনই বয়ে এনেছে

                   নূতন আলোর আগমনী

      আদিকালে সদ্য-চোখ-মেলা তারার মতো।

আজ আমার যন্ত্রে

             তার চড়েছে বহুশত,

                 কোনোটা নয় তোমার জানা।

            যে সুর সেধে রেখেছ সেদিন

                 সে সুর লজ্জা পাবে এর তারে।

            সেদিন যা ছিল ভাবের লেখা

                 আজ হবে তা দাগা-বুলোনো।

            তবু জল আসে চোখে।

      এই সেতারে নেমেছিল তোমার আঙুলের

                          প্রথম দরদ;

                 এর মধ্যে আছে তার জাদু।

      এই তরীটিকে প্রথম দিয়েছিলে ঠেলে

      কিশোর-বয়সের শ্যামল পারের থেকে;

               এর মধ্যে আছে তার বেগ।

      আজ মাঝনদীতে সারিগান গাইবে যখন

               তোমার নাম পড়বে বাঁধা

                       তার হঠাৎ তানে।",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/milbhanga-2313,,,
হঠাৎ দেখা ,"রেলগাড়ির কামরায় হঠাৎ দেখা,

                 ভাবি নি সম্ভব হবে কোনোদিন।

      আগে ওকে বারবার দেখেছি

            লালরঙের শাড়িতে

                 দালিম ফুলের মতো রাঙা;

আজ পরেছে কালো রেশমের কাপড়,

                 আঁচল তুলেছে মাথায়

      দোলনচাঁপার মতো চিকনগৌর মুখখানি ঘিরে।

            মনে হল, কালো রঙে একটা গভীর দূরত্ব

                     ঘনিয়ে নিয়েছে নিজের চার দিকে,

                 যে দূরত্ব সর্ষেখেতের শেষ সীমানায়

                      শালবনের নীলাঞ্জনে।

                     থমকে গেল আমার সমস্ত মনটা;

      চেনা লোককে দেখলেম অচেনার গাম্ভীর্যে।

            হঠাৎ খবরের কাগজ ফেলে দিয়ে

                     আমাকে করলে নমস্কার।

            সমাজবিধির পথ গেল খুলে,

                      আলাপ করলেম শুরু --

            কেমন আছ, কেমন চলছে সংসার

                             ইত্যাদি।

      সে রইল জানলার বাইরের দিকে চেয়ে

যেন কাছের দিনের ছোঁয়াচ-পার-হওয়া চাহনিতে।

      দিলে অত্যন্ত ছোটো দুটো-একটা জবাব,

            কোনোটা বা দিলেই না।

      বুঝিয়ে দিলে হাতের অস্থিরতায় --

            কেন এ-সব কথা,

      এর চেয়ে অনেক ভালো চুপ করে থাকা।

                 আমি ছিলেম অন্য বেঞ্চিতে

                       ওর সাথিদের সঙ্গে।

এক সময়ে আঙুল নেড়ে জানালে কাছে আসতে।

            মনে হল কম সাহস নয়;

                 বসলুম ওর এক-বেঞ্চিতে।

গাড়ির আওয়াজের আড়ালে

                         বললে মৃদুস্বরে,

                 ""কিছু মনে কোরো না,

            সময় কোথা সময় নষ্ট করবার।

      আমাকে নামতে হবে পরের স্টেশনেই;

               দূরে যাবে তুমি,

      দেখা হবে না আর কোনোদিনই।

    তাই যে প্রশ্নটার জবাব এতকাল থেমে আছে,

      শুনব তোমার মুখে।

            সত্য করে বলবে তো?

আমি বললেম, ""বলব।""

      বাইরের আকাশের দিকে তাকিয়েই শুধোল,

""আমাদের গেছে যে দিন

      একেবারেই কি গেছে,

            কিছুই কি নেই বাকি।""

একটুকু রইলেম চুপ করে;

      তারপর বললেম,

      ""রাতের সব তারাই আছে

              দিনের আলোর গভীরে।""

খটকা লাগল, কী জানি বানিয়ে বললেম না কি।

    ও বললে, ""থাক্‌, এখন যাও ও দিকে।""

           সবাই নেমে গেল পরের স্টেশনে;

                          আমি চললেম একা।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/hothat-dekha-1296,,,
কাল রাত্রে ,"কাল রাত্রে

      বাদলের দানোয়-পাওয়া অন্ধকারে

            বর্ষণের রিমঝিম প্রলাপে

                  চাপা দিয়েছিল

                       সন্ন্যাসী নিশীথের ধ্যানমন্ত্র।

      জড়ত্বে ছিলেম পরাভূত,

                 ছিলেম উপবাসী;

              ছিল শিথিলশক্তি ধূলিশয়ান।

                    বুকে ভর দিয়ে বসেছিল

                       সমস্ত আকাশের সঙ্গহীনতা।

""চাই চাই"" করে কেঁদে উঠেছিল প্রাণ

         প্রহরে প্রহরে নিশাচর পাখির মতো।

            নানা নাম ধরেছিল ভিক্ষা,

         অন্তরের অন্ধস্তরে শিকড় চালিয়েছিল

            আঁকাবাঁকা অশুচি কান্নার।

                     ""চাই চাই"" বলে

            শূন্য হাৎড়ে বেড়িয়েছিল রাত-কানা

                      যাকে চায় তাকে না জেনে।

            শেষে ক্রুদ্ধ গর্জনে হেঁকে উঠল,

                     ""নেই সে নেই কোথাও নেই।""

            সত্যহারা শূন্যতার গর্ত থেকে

                 কালো কামনার সাপের বংশ

            বেরিয়ে এসে জড়িয়েছে কাঙালকে--

                 নাস্তিত্বের-সেই-শিকল-বাঁধা ভৃত্যকে--

                         নিরর্থের বোঝায়

                      বেঁকেছে যার পিঠ,

                              নেমেছে যার মাথা।

ভোর হল রাত্রি।

          আষাঢ়ের সকালে অকস্মাৎ হাওয়ায়

               ঘন মেঘের দুর্গপ্রাচীর

                       পড়ল ভেঙেচুরে।

            ছুটে বেরিয়ে এসেছে

                 প্রভাতের বাঁধন-ছেঁড়া আলো।

               মুক্তির আনন্দঘোষণা

                 বেজে উঠল আকাশে আকাশে

                      আগুনের ভাষায়।

               পাখিদের ছোটো কোমল তনুতে

                     দুরন্ত হয়ে উঠল প্রাণের উৎসুক ছন্দ।

                চলল তাদের সুরের তীর-খেলা

                     কণ্ঠ থেকে কণ্ঠ, শাখা থেকে শাখায়।

                সেতারের দ্রুত তালের বাজন যেন

                     পাতায় পাতায় আলোর চমক।

                          মন দাঁড়িয়ে উঠল;

                             বললে, আমি পূর্ণ।

                তার অভিষেক হল

                       আপনারই উদ্‌বেল তরঙ্গে।

                 তার আপন সঙ্গ

                       আপনাকে করলে বেষ্টন

                              শিলাতটকে ঝর্নার মতো;

                       উপচে উঠে মিলতে চলল

                                চার দিকের সব-কিছুর মধ্যে।

     চেতনার সঙ্গে আলোর রইল না কোনো ব্যবধান।

          প্রভাতসূর্যের অন্তরে

            দেখতে পেলেম আপনাকে

                     হিরন্ময় পুরুষ;

          ডিঙিয়ে গেলেম দেহের বেড়া,

            পেরিয়ে গেলেম কালের সীমা,

          গান গাইলেম ""চাই নে কিছু চাই নে"" --

              যেমন গাইছে রক্তপদ্মের রক্তিমা,

                 যেমন গাইছে সমুদ্রের ঢেউ,

                     সন্ধ্যাতারার শান্তি,

                            গিরিশিখরের নির্জনতা।

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/kalratre-266,,,
অমৃত ,"বিদায় নিয়ে চলে আসবার বেলা বললেম তাকে,

           ""ভারতের একজন নারী বলেছিলেন একদিন--

                  উপকরণ চান না তিনি,

                       তিনি চান অমৃত

                 এই তো নারীর পণ,

                       তুমি কী বল।""

      অমিয়া হাসল একটু বিরস হাসি;

                       বললে, "" এ কি উপদেশ।""

          আমি বললেম তার হাত চেপে ধরে,

                       ""ভালোবাসাই সেই অমৃত,

                উপকরণ তার কাছে তুচ্ছ,

                             বুঝবে একদিন।""

            বিরক্ত হল অমিয়া;

      বললে, "" তুমি কেন নিয়ে গেলে না আমাকে মিথ্যে থেকে।

                     জোর নেই  কেন তোমার।""

           আমি বললেম, ""বাধে আত্মগৌরবে।

যতদিন না ধনে হব সমান

                     আসব না তোমার কাছে।""

      অমিয়া মাথা-ঝাঁকানি দিয়ে উঠে দাঁড়ালো,

                 চলল ঘরের বাইরে।

            আমি বললেম, ""শুনে রাখো,

                 তোমার ভালোবাসার বদলে

            দেব না তোমাকে অকিঞ্চনের অসম্মান।

                 এই আমার পুরুষের পণ।""

      দিন যায়, রাত যায়,

মাথায় চড়ে ওঠে সোনার মদের নেশা।

      সঞ্চয়ের ধাক্কা যতই বাড়ে

            ততই আমাকে চলে ঠেলে।

থামতে পারি নে, থামাতে পারি নে তার তাড়না।

            বিত্ত বাড়ে, খ্যাতি বাড়ে,

      বুক ফুলিয়ে এগিয়ে চলে আত্মশ্লাঘা।

শেষে ডাক্তার বললে, বিশ্রাম চাই নিতান্তই,

            দেহের কল অচল হয়ে এল বলে।

গেলেম দূরদেশে নির্জনে

      সেখানে সমুদ্রের একটা খাড়ি এসে মিলেছে

           পাহাড়তলির অরণ্যে।ভিড় জমেছে গাছে গাছে

            মাছ-ধরা পাখিদের পাড়ার।

      ক্ষীণ নদীটি ঝরে পড়েছে পাহাড় থেকে

            পাথরের ধাপে ধাপে।

                 নুড়ি ডিঙিয়ে বেঁকে চলা

                 তার ফটিক জলের কল্‌কলানি

ধরিয়ে রেখেছে একটি মূল সুর নির্জনতার।

              নিত্য-স্নান-করা সেখানকার হাওয়া

    চলেছে মন্ত্র গুন্‌গুনিয়ে বনের থেকে বনে।

দল বেঁধেছে নারকেল গাছ --

                    কেউ খাড়া, কেউ হেলে-পড়া,

      দিনরাত ওদের ঝালর-ঝোলা অস্থিরপনা।

ফিরে ফিরে আছাড় খেয়ে ফেনিয়ে উঠছে জেদালো ঢেউ

            মোটা মোটা কালো পাথরে;

      ডাঙায় ছড়িয়ে দিয়ে যাচ্ছে

           ঝিনুক শামুক শ্যাওলা।

ক্লান্ত শরীর ব্যস্ত মনকে ফিরিয়েছে

            শান্ত রক্তধারার স্নিগ্ধতায়।

                   কর্মের নেশার ঝাঁজ এল মরে।

      এতকালের খাটুনি মনে হল যেন ফাঁকি,

               প্রাণ উঠল দু হাত বাড়িয়ে

                    জীবনের সাঁচ্চা সোনার জন্যে।

সেদিন ঢেউ ছিল না জলে।

    আশ্বিনের রোদ্‌দুর কাঁপছে

           সমুদ্রের শিহর-লাগা নীলিমায়।

                   বাসার ধারে পুরোনো ঝাউগাছে

             ধেয়ে আসছে খাপছাড়া হাওয়া,

                       ঝর্‌ঝর্‌ করে উঠছে তার পাতা।

      বেগনি রঙের পাখি, বুকের কাছে সাদা,

            টেলিগ্রাফের তারে বসে লেজ দুলিয়ে

                     ডাকছে মিষ্টি মৃদু চাপা সুরে।

      শরৎ-আকাশের নির্মল নীলে ছড়িয়ে আছে

          কোন্‌ অনাদি নির্বাসনের গভীর বিষাদ।

            মনের মধ্যে হুহু করে উঠছে--

                       ""ফিরে যেতে হবে।""

            থেকে থেকে মনে পড়ছে,

      সেদিনকার সেই জল-মুছে-ফেলা চোখে

                 ঝলে উঠেছিল যে আলো।

সেইদিনই চড়লুম জাহাজে।

বন্দরে নেমেই এসেছি চলে।

            রাস্তার বাঁকে এসে চাইলেম বাড়ির দিকে;

                    মনে হল, সেখানে বাস নেই কারও।

                       এলেম সদর দরজার সামনে,

                                দেখি তালা বন্ধ।

                       ধক্‌ করে উঠল বুকের মধ্যে;

            বাড়ির ভিতর থেকে শূন্যতার দীর্ঘনিশ্বাস এসে

                       লাগল আমার অন্তরে।

                       অনেক সন্ধানের পর

                           দেখা হল শেষে।

                    কোন্‌ বারো-ভুঁইঞাদের আমলের

            একখানা তিন-কাল-পেরোনো গ্রাম--

                 একটি পুরোনো দিঘির ধারে --

            দিঘির নামেই লোচনদিঘি তার নাম।

                 সেখানে ভুলে-যাওয়া তারিখের

                          ঝাপসা-অক্ষর-পটওআলা

                                ভাঙা দেবালয়।

                 পূর্বখ্যাতির কোনো সাক্ষী রাখে নি,

                       আছে সে অশ্বত্থের পাঁজর -ভাঙা

                             আলিঙ্গনে জড়িয়ে-পড়া।

                      পাড়ির উপরে বুড়ো বটের তলায়

                            একটি নূতন আটচালা ঘর,

                      সেইখানে গ্রামের বালিকাবিদ্যালয়।

দেখলুম অমিয়াকে

      ছাই রঙের মোটা শাড়ি পরা,

            দুই হাতে দুইগাছি শাঁখা,

                 পায়ে নেই জুতো,

ঢিলে খোঁপা অযত্নে পড়েছে ঝুলে।

          পাড়াগাঁয়ের শ্যামল রঙ লেগেছে মুখে।

                 ছোটো ঝারি হাতে পাঠশালার বাগানে

                 জল দিচ্ছে সবজি-খেতে।

            ভেবে পেলেম না কী বলি।

                 তারও মুখে এল না

               প্রথম-দেখার কোনো সম্ভাষণ,

                     কোনো প্রশ্ন।

                 চোখের আড়ে

      আমার দামি জুতোজোড়াটার দিকে তাকিয়ে

                 বললে অনায়াসে,

              ""বেশি বর্ষায় আগাছায় চাপা পড়েছে

                       বিলিতি বেগুনের চারা;

                             এসো-না, নিড়িয়ে দেবে।""

            বোঝা গেল না, ঠাট্টা কি সত্যি।

                 জামার আস্তিনে ছিল মুক্তোর বোতাম,

                       লুকিয়ে আস্তিনটা দিলেম উলটিয়ে।

                 অমিয়ার জন্যে একটা ব্রোচ ছিল পকেটে,

                             বুঝলেম দিতে গেলে

                 হীরেটাতে লাগবে প্রহসনের হাসি।

                       একটু কেসে শুধালেম,

                                ""এখানে থাকো কোথায়।""

                       ঝারি রেখে দিয়ে বললে, ""দেখবে?""

                             নিয়ে গেল স্কুলের মধ্যে

                                   দালানের পুব দিকটাতে

                           শতরঞ্জের পর্দা দিয়ে ভাগ করা ঘরে।

                                একটা তক্তপোশের উপর

                                    বিছানা রয়েছে গোটানো।

টুলের উপর সেলাইয়ের কল,

      ছিটের খাপে ঢাকা সেতার

               দেয়ালে-ঠেসান-দেওয়া।

            দক্ষিণের দরজার সামনে মাদুর পাতা,

                 তার উপরে ছড়িয়ে আছে

                       ছাঁটা কাপড়, নানা রঙের ফিতে,

                                রেশমের মোড়ক।

                        উত্তর কোণের দেয়ালে

                 ছোটো টিপায়ে হাত-আয়না,

                       চিরুনি, তেলের শিশি,

                      বেতের ঝুড়িতে টুকিটাকি।

                দক্ষিণ কোণের দেয়ালের গায়ে

                       ছোটো টেবিলে লেখবার সামগ্রী

                 আর রঙ-করা মাটির ভাঁড়ে

                            একটি স্থলপদ্ম।

                 অমিয়া বললে, ""

এই আমার বাসা--

                        একটু বোসো, আসছি আমি।""

      বাইরে জটা-ঝোলা বটের ডালে

                 ডাকছে কোকিল।

                     মান-কচুর ঝোপের পাশে

            বিষম খেপে উঠেছে একদল ঝগড়াটে শালিখ।

                       দেখা যায়, ঝিল্‌মিল্‌ করছে

                              ঢালু পাড়ির তলায়

                       দিঘির উত্তর ধারের এক টুকরো জল

                              কলমি-শাকের পাড়-দেওয়া।

           চোখে পড়ল, লেখবার টেবিলে একটি ছবি --

            অল্প বয়সের যুবা, চিনি নে তাকে--

                 কয়লায় আঁকা, কাঁচকড়ার ফ্রেমে বাঁধানো

                       ফলাও তার কপাল, চুল আলুথালু,

চোখে যেন দূর ভবিষ্যতের আলো,

            ঠোঁটে যেন কঠিন পণ তালা-আঁটা।

      এমন সময় অমিয়া নিয়ে এল

            থালায় করে জলখাবার--

      চিঁড়ে, কলা, নারকেল-নাড়ু,

                 কালো পাথর-বাটিতে দুধ,

                       এক-গেলাস ডাবের জল।

      মেঝের উপর থালা রেখে

পশমে-বোনা একটা আসন দিল পেতে।

      খিদে নেই বললে মিথ্যে হত না,

            রুচি নেই বললে সত্য হত,

                 কিন্তু খেতেই হল।

      তার পরে শোনা গেল খবর।

আমার ব্যবসায়ে আমদানি যখন জমে উঠেছে ব্যাঙ্কে,

যখন হুঁশ ছিল না আর-কোনো জমাখরচে,

    তখন অমিয়ার বাবা কুঞ্জকিশোরবাবু

            মাঝে মাঝে লক্ষপতির ঘরের

         দুর্লভ দুই-একটি ছেলেকে

                 এনেছিলেন চায়ের টেবিলে।

   সব সুযোগই ব্যর্থ করেছে বারে বারে

               তাঁর একগুঁয়ে মেয়ে।

কপাল চাপড়ে হাল ছেড়েছেন যখন তিনি

          এমন সময় পারিবারিক দিগন্তে

হঠাৎ দেখা দিল কক্ষছাড়া পাগলা জ্যোতিষ্ক--

মাধপাড়ার রায়বাহাদুরের একমাত্র ছেলে মহীভূষণ।

রায়বাহাদুর জমা টাকা আর জমাট বুদ্ধিতে

             দেশবিখ্যাত।

তাঁর ছেলেকে কোনো পিতা পারে না হেলা করতে

             যতই সে হোক লাগাম-ছেঁড়া।

আট বছর য়ুরোপে কাটিয়ে মহীভূষণ ফিরেছেন দেশে।

      বাবা বললেন, ""বিষয়কর্ম দেখো।""

               ছেলে বললে, ""কী হবে।""

লোকে বললে, ওর বুদ্ধির কাঁচা ফলে ঠোকর দিয়েছে

         রাশিয়ার লক্ষ্মী-খেদানো বাদুড়টা।

              অমিয়ার বাবা বললেন, ""ভয় নেই,

নরম হয়ে এল বলে দেশের ভিজে হাওয়ায়।""

            দু দিনে অমিয়া হল তার চেলা।

                 যখন-তখন আসত মহীভূষণ,

আশপাশের হাসাহাসি কানাকানি গায়ে লাগত না কিছুই।

                 দিনের পর দিন যায়।

        অধীর হয়ে অমিয়ার বাবা তুললেন বিয়ের কথা।

                    মহী বললে, ""কী হবে।""

        বাবা রেগে বললেন, ""তবে তুমি আস কেন রোজ।""

               অনায়াসে বললে মহীভূষণ,

           ""অমিয়াকে নিয়ে যেতে চাই যেখানে ওর কাজ।""

            অমিয়ার শেষ কথা এই,

                    ""এসেছি তাঁরই কাজে।

উপকরণের দুর্গ থেকে তিনি করেছেন আমাকে উদ্ধার।""

      আমি শুধালেম, ""কোথায় আছেন তিনি।""

                 অমিয়া বললে, ""জেলখানায়।""

 

 

 

 

 

 

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/omrito-1220,,,
দুর্বোধ ,"অধ্যাপকমশায় বোঝাতে গেলেন নাটকটার অর্থ,

      সেটা হয়ে উঠল বোধের অতীত।

          আমার সেই নাটকের কথা বলি।--

      বইটার নাম ""পত্রলেখা',

               নায়ক তার কুশলসেন।

          নবনীর কাছে বিদায় নিয়ে সে গেল বিলেতে।

               চার বছর পরে ফিরে এসে হবে বিয়ে।

                    নবনী কাঁদল উপুড় হয়ে বিছানায়,

          তার মনে হল, এ যেন চার বছরের মৃতুদণ্ড।

নবনীকে কুশলের প্রয়োজন ছিল না ভালোবাসার পথে,

   প্রয়োজন ছিল সুগম করতে বিলাত-যাত্রার পথ।

           সে কথা জানত নবনী,

সে পণ করেছিল হৃদয় জয় করবে প্রাণপণ সাধনায়।

          কুশল মাঝে মাঝে

রুচিতে বুদ্ধিতে উঁচট খেয়ে ওকে হঠাৎ বলেছে রূঢ় কথা,

            ও সয়েছে চুপ করে;

      মেনে নিয়েছে নিজেকে অযোগ্য বলে,

            ওর নালিশ নিজেরই উপরে।

ভেবেছিল দীনা বলেই একদিন হবে ওর জয়,

    ঘাস যেমন দিনে দিনে নেয় ঘিরে কঠোর পাহাড়কে।

         এ যেন ছিল ওর ভালোবাসার শিল্পরচনা,

নির্দয় পাথরটাকে ভেঙে ভেঙে রূপ আবাহন করা

      ব্যথিত বক্ষের নিরন্তর আঘাতে।

আজ নবনীর সেই দিনরাতের আরাধনার ধন গেল দূরে।

      ওর দুঃখের থালাটি ছিল অশ্রু-ভেজা অর্ঘ্যে ভরা,

আজ থেকে দুঃখ রইবে কিন্তু দুঃখের নৈবেদ্য রইবে না।

এখন ওদের সম্বন্ধের পথ রইল

শুধু এ পারে ও পারে চিঠি লেখার সাঁকো বেয়ে।

কিন্তু নবনী তো সাজিয়ে লিখতে জানে না মনের কথা,

   ও কেবল যত্নের স্বাদ লাগাতে জানে সেবাতে,

         অর্‌কিডের চমক দিয়ে যেতে ফুলদানির 'পরে

                   কুশলের চোখের আড়ালে,

         গোপনে বিছিয়ে আসতে

                 নিজের-হাতে-কাজ-করা আসন

                         যেখানে কুশল পা রাখে।

কুশল ফিরল দেশে,

     বিয়ের দিন করল স্থির।

  আঙটি এনেছে বিলেত থেকে,

              গেল সেটা পরাতে;

  গিয়ে দেখে ঠিকানা না রেখেই নবনী নিরুদ্দেশ।

            তার ডায়ারিতে আছে লেখা,

       ""যাকে ভালোবেসেছি সে ছিল অন্য মানুষ,

            চিঠিতে যার প্রকাশ, এ তো সে নয়।""

                 এ দিকে কুশলের বিশ্বাস

                       তার চিঠিগুলি গদ্যে মেঘদূত,

                          বিরহীদের চিরসম্পদ।

                       আজ সে হারিয়েছে প্রিয়াকে,

            কিন্তু মন গেল না চিঠিগুলি হারাতে --

      ওর মমতাজ পালালো, রইল তাজমহল।

নাম লুকিয়ে ছাপালো চিঠি ""উদ্‌ভ্রান্তপ্রেমিক' আখ্যা দিয়ে

                 নবনীর চরিত্র নিয়ে

            বিশ্লেষণ ব্যাখ্যা হয়েছে বিস্তর।

কেউ বলেছে, বাঙালির মেয়েকে

              লেখক এগিয়ে নিয়ে চলেছে

      ইবসেনের মুক্তিবাণীর দিকে --

                  কেউ বলেছে রসাতলে।

      অনেকে এসেছে আমার কাছে জিজ্ঞাসা নিয়ে;

            আমি বলেছি, "" আমি কী জানি।""

         বলেছি, "" শাস্ত্রে বলে, দেবা ন জানন্তি।""

                 পাঠকবন্ধু বলেছে,

        ""নারীর প্রসঙ্গে না হয় চুপ করলেম

            হতবুদ্ধি দেবতারই মতো,

                  কিন্তু পুরুষ?

         তারও কি অজ্ঞাতবাস চিররহস্যে।

    ও মানুষটা হঠাৎ পোষ মানলে কোন্‌ মন্ত্রে।""

আমি বলেছি,

""মেয়েই হোক আর পুরুষই হোক; স্পষ্ট নয় কোনো পক্ষই;

     যেটুকু সুখ দেয় বা দুঃখ দেয় স্পষ্ট কেবল সেইটুকুই।

প্রশ্ন কোরো না,

                          পড়ে দেখো কী বলছে কুশল।""

    কুশল বলে, ""নবনী চার বছর ছিল দৃষ্টির বাইরে,

          যেন নেমে গেল সৃষ্টির বাইরেতেই;

               ওর মাধুর্যটুকুই রইল মনে,

                   আর সব-কিছু হল গৌণ।

    সহজ হয়েছে ওকে সুন্দর ছাঁদে চিঠি লিখতে।

         অভাব হয়েছে, করেছি দাবি --

            ওর ভালোবাসার উপর অবাধ ভরসা

                       মনকে করেছে রসসিক্ত, করেছে গর্বিত।

প্রত্যেক চিঠিতে আপন ভাষায় ভুলিয়েছি আপনারই মন।

            লেখার উত্তাপে ঢালাই করা অলংকার

ওর স্মৃতির মূর্তিটিকে সাজিয়ে তুলেছে দেবীর মতো।

            ও হয়েছে নূতন রচনা।

এই জন্যেই খ্রীষ্টান শাস্ত্রে বলে,

            সৃষ্টির আদিতে ছিল বাণী।""

পাঠকবন্ধু আবার জিগেস করেছে,

   ""ও কি সত্যি বললে,

            না, এটা নাটকের নায়কগিরি?""

                 আমি বলেছি, ""আমি কী জানি।""

 

 


",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/durbodh-48,,,
বঞ্চিত ," ফুলিদের বাড়ি থেকে এসেই দেখি

      পোস্টকার্ডখানা আয়নার সামনেই,

            কখন এসেছে জানি নে তো।

মনে হল, সময় নেই একটুও;

            গাড়ি ধরতে পারব না বুঝি।

                 বাক্স থেকে টাকা বের করতে গিয়ে

                       ছড়িয়ে পড়ল সিকি দুয়ানি,

                    কিছু কুড়োলেম, কিছু রইল বা,

                          গ'নে ওঠা হল না।

                 কাপড় ছাড়ি কখন।

            নীল রঙের রেশমি রুমালখানা

      দিলেম মাথার উপর তুলে কাঁটায় বিঁধে।

    চুলটাকে জড়িয়ে নিলুম কোনোমতে

          টবের গাছ থেকে তুলে নিলুম

                চন্দ্রমল্লিকা বাসন্তীরঙের।

স্টেশনে এসে দেখি গাড়ি আসেই না,

      জানি নে কতক্ষণ গেল--

            পাঁচ মিনিট, হয়তো বা পঁচিশ মিনিট।

গাড়িতে উঠে দেখি চেলি-পরা বিয়ের কনে দলে-বলে;

         আমার চোখে কিছুই পড়ে না যেন,

     খানিকটা লাল রঙের কুয়াশা, একখানা ফিকে ছবি।

      গাড়ি চলেছে ঘটর ঘটর, বেজে উঠছে বাঁশি,

               উড়ে আসছে কয়লার গুঁড়ো,

                    কেবলই মুখ মুছছি রুমালে।

            কোন্‌-এক স্টেশনে

    বাঁকে করে ছানা এনেছে গয়লার দল।

         গাড়িটাকে দেরি করাচ্ছে মিছিমিছি।

             হুইস্‌ল্‌ দিলে শেষকালে;

         সাড়া পড়ল চাকাগুলোয়, চলল গাড়ি।

             গাছপালা, ঘরবাড়ি, পানাপুকুর

          ছুটেছে জানলার দু ধারে পিছনের দিকে --

      পৃথিবী যেন কোথায় কী ফেলে এসেছে ভুলে,

                 ফিরে আর পায় কি-না পায়।

              গাড়ি চলেছে ঘটর ঘটর।

      মাঝখানে অকারণে গাড়িটা থামল অনেক ক্ষণ,

      খেতে খেতে খাবার গলায় বেধে যাবার মতো।

                            আবার বাঁশি বাজল,

                    আবার চলল গাড়ি ঘটর ঘটর।

                          শেষে দেখা দিল হাবড়া স্টেশন।

     চাইলেম না জানালার বাইরে,

                   মনে স্থির করে আছি --

খুঁজতে খুঁজতে আমাকে আবিষ্কার করবে একজন এসে,

         তার পরে দুজনের হাসি।

বিয়ের কনে, টোপর-হাতে আত্মীয়স্বজন,

         সবাই গেল চলে।

      কুলি এসে চাইলে মুখের দিকে,

   দেখলে গাড়ির ভিতরটাতে মুখ বাড়িয়ে,

            কিছুই নেই।

যারা কনেকে নিতে এসেছিল গেল চলে।

         যে জনস্রোত এ মুখে আসছিল

                 ফিরল গেটের দিকে।

গট গট করে চলতে চলতে

গার্ড্‌ আমার জানালার দিকে একটু তাকালে,

ভাবলে মেয়েটা নামে না কেন।

     মেয়েটাকে নামতেই হল।

এই আগন্তুকের ভিড়ের মধ্যে

আমি একটিমাত্র খাপছাড়া।

      মনে হল প্লাটফর্‌ম্‌টার

এক প্রান্ত থেকে আর-এক প্রান্ত প্রশ্ন করছে আমাকে;

         জবাব দিচ্ছি নীরবে,

                 ""না এলেই হত।""

         আর-একবার পড়লুম পোস্টকার্ড্‌খানা --

                       ভুল করি নি তো?

এখন ফিরতি গাড়ি নেই একটাও।

যদি বা থাকত, তবু কি ...

বুকের মধ্যে পাক খেয়ে বেড়াচ্ছে

            কত রকমের ""হয়তো'--

                 সবগুলিই সাংঘাতিক।

      বেরিয়ে এসে তাকিয়ে রইলুম ব্রিজটার দিকে।

            রাস্তার লোক কী ভাবলে জানি নে।

                  সামনে ছিল বাস্‌, উঠে পড়লুম।

                       ফেলে দিলুম চন্দ্রমল্লিকাটা।

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/bonchito-1869,,,
অপর পক্ষ ,"সময় একটুও নেই।

            লাল মখমলের জুতোটা গেল কোথায়;

                     বেরোল খাটের নীচে থেকে।

গলার বোতাম লাগাতে লাগাতে গেছি চৌকাঠ পর্যন্ত,

                   হঠাৎ এলেন বাবা।

              আলাপ শুরু করলেন ধীরে সুস্থে;

      খবর পেয়েছেন দুজন পাত্রের, মিনির জন্যে।

তাঁর মনটা একবার এর দিকে ঝুঁকছে একবার ওর দিকে।

           ঘড়ির দিকে তাকাচ্ছি আর উঠছি ঘেমে

                রাস্তায় বেরোলেম;

           হাওড়ায় গাড়ি আসতে বারো মিনিট।

      বুকের মধ্যে রক্তবেগ মন্দগতি সময়কে মারছে ঠেলা।

                 ট্যাক্সি ছুটল বে-আইনি চালে।

           হ্যারিসন রোড, চিৎপুর রোড,

                         হাওড়া ব্রিজ, ন মিনিট বাকি।

  দুর্ভাগ্য আর গোরুর গাড়ি আসে যখন

                 আসে ভিড় করে।

      রাস্তাটা পিণ্ডি পাকিয়ে গেছে পাট-বোঝাই গাড়িতে।

              হাঁক ডাক আর ধাক্কা লাগালে কনিস্টেবল;

            নিরেট আপদ ফাঁক দেয় না কোথাও।

                  নেমে পড়লুম ট্যাক্সি ছেড়ে,

                      হন্‌হনিয়ে চললুম পায়ে হেঁটে।

            পৌঁছলুম হাওড়া স্টেশনে।

কী জানি কব্জিঘড়িটা ফাস্ট্‌ হয় যদি পনেরো মিনিট।

            কী জানি, আজ থেকে টাইম্‌টেবিলের

                    সময় যদি পিছিয়ে থাকে।

                 ঢুকে পড়লুম ভিতরে।

                     দাঁড়িয়ে আছে একটা খালি ট্রেন --

      যেন আদিকালের প্রকাণ্ড সরীসৃপটার কঙ্কাল,

            যেন একঘেয়ে অর্থের গ্রন্থিতে বাঁধা

                       অমরকোষের একটা লম্বা শব্দাবলী।

নির্বোধের মতো এলেম উঁকি মেরে মেয়ে-গাড়িগুলোতে।

                       ডাকলেম নাম ধরে,

            ""কী জানি' ছাড়া আর-কোনো কারণ নেই

                          সেই পাগলামির।

                 ভগ্ন আশা শূন্য প্লাট্‌ফরম্‌ জুড়ে ভূলুণ্ঠিত।

                       বেরিয়ে এলুম বাইরে--

                 জানি নে যাই কোন্‌ দিকে।

      বাসের নীচে চাপা পড়ি নি নিতান্ত দৈবক্রমে।

              এই দয়াটুকুর জন্যে ইচ্ছে নেই

                    দেবতাকে কৃতজ্ঞতা জানাতে।

 

 

 

 

 

 

 


     




",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/opor-pokkho-1587,,,
শ্যামলী ,"ওগো শ্যামলী,

            আজ শ্রাবণে তোমার কালো কাজল চাহনি

                 চুপ করে থাকা বাঙালি মেয়েটির

            ভিজে চোখের পাতায় মনের কথাটির মতো।

      তোমার মাটি আজ সবুজ ভাষায় ছড়া কাটে ঘাসে ঘাসে

                  আকাশের বাদল-ভাষার জবাবে।

        ঘন হয়ে উঠল তোমার জামের বন পাতার মেঘে,

              বলছে তারা উড়ে-চলা মেঘগুলোকে হাত তুলে,

                          ""থামো, থামো --

                    থামো তোমার পুব বাতাসের সওয়ারি।""

     পথের ধারে গাছতলাতে তোমার বাসা, শ্যামলী,

            তুমি দেবতাপাড়ায় বেদের মেয়ে,

     বাসা ভাঙ বারে বারে, খালি হাতে বেরিয়ে পড় পথে,

          এক নিমেষে তুমি নিঃশেষে গরিব, তুমি নির্ভাবনা।

            তোমাকে যে ভালোবেসেছে

                 গাঁঠছড়ার বাঁধন দাও না তাকে;

            বাসর-ঘরের দরজা যখন খোলে রাতের শেষে

                তখন আর কোনোদিন চায় না সে পিছন ফিরে।

      মুখোমুখি বসব বলে বেঁধেছিলেম মাটির বাসা

                 তোমার কাঁচা-বেড়া-দেওয়া আঙিনাতে।

                     সেদিন গান গাইল পাখিরা,

                          তাদের নেই অচল খাঁচা;

                 তারা নীড় যেমন বাঁধে তেমনি আবার ভাঙে।

      বসন্তে এ পারে তাদের পালা, শীতের দিনে ও পারের অরণ্যে।

    সেদিন সকালে

   হাওয়ার তালে হাততালি দিলে গাছের পাতা।

         আজ তাদের নাচ বনে বনে,

                 কাল তাদের ধুলোয় লুটিয়ে-পড়া--

         তা নিয়ে নেই বিলাপ, নেই নালিশ।

      বসন্ত-রাজদরবারের নকিব ওরা;

এ বেলায় ওদের কাজ, জবাব মেলে ও বেলায়।

এই ক'টা দিন তোমায় আমায় কথা হল কানে কানে;

আজ কানে কানে বলছ আমায়,

         ""আর নয়, এবার তোলো বাসা।""

            আমি পাকা করে গাঁথি নি ভিত,

আমার মিনতি ফাঁদি নি পাথর দিয়ে তোমার দরজায়;

বাসা বেঁধেছি আলগা মাটিতে--

      যে চলতি মাটি নদীর জলে এসেছিল ভেসে,

            যে মাটি পড়বে গলে শ্রাবণধারায়।

            যাব আমি।

      তোমার ব্যথাবিহীন বিদায়দিনে

আমার ভাঙা ভিটের 'পরে গাইবে দোয়েল লেজ দুলিয়ে

      এক শাহানাই বাজে তোমার বাঁশিতে, ওগো শ্যামলী,

                    যেদিন আসি আবার যেদিন যাই চলে।

 

",রবীন্দ্রনাথ ঠাকুর ,গদ্যছন্দ,https://www.tagoreweb.in/Verses/shyamali-108/shyamoli-982,,,
সোজাসুজি,"হৃদয়-পানে হৃদয় টানে,
নয়ন-পানে নয়ন ছোটে,
দুটি প্রাণীর কাহিনীটা
এইটুকু বই নয়কো মোটে।
শুক্লসন্ধ্যা চৈত্রমাসে
হেনার গন্ধ হাওয়ায় ভাসে-
আমার বাঁশি লুটায় ভূমে,
তোমার কোলে ফুলের পুঁজি।
তোমার আমার এই-যে প্রণয়
নিতান্তই এ সোজাসুজি॥
বসন্তীরঙ বসনখানি
নেশার মতো চক্ষে ধরে,
তোমার গাঁথা যূথীর মালা।
স্তুতির মতো বক্ষে পড়ে।
একটু দেওয়া একটু রাখা,
একটু প্রকাশ একটু ঢাকা,

একটু হাসি একটু শরম-
দুজনের এই বোঝাবুঝি।
তোমার আমার এই-যে প্রণয়
নিতান্তই এ সোজাসুজি॥

মধুমাসের মিলন-মাঝে
মহান্ কোনো রহস্য নেই,
অসীম কোনো অবোধ কথা
যায় না বেধে মনে-মনেই।
আমাদের এই সুখের পিছু
ছায়ার মত নাইকো কিছু,
দোঁহার মুখে দোঁহে চেয়ে
নাই হৃদয়ের খোঁজাখুঁজি।
মধুমাসে মোদের মিলন
নিতান্তই এ সোজাসুজি॥

ভাষার মধ্যে তলিয়ে গিয়ে
খুঁজি নে, ভাই, ভাষাতীত-
আকাশ-পানে বাহু তুলে
চাহি নে, ভাই, আশাতীত।
যেটুকু দিই, যেটুকু পাই,
তাহার বেশি আর কিছু নাই-

সুখের বক্ষ চেপে ধরে
করি নে কেউ যোঝাযুঝি।
মধুমাসে মোদের মিলন
নিতান্তই এ সোজাসুজি॥

শুনেছিনু প্রেমের পাথার
নাইকো তাহার কোনো দিশা,
শুনেছিনু প্রেমের মধ্যে,
অসীম ক্ষুধা অসীম তৃষা,
বীণার তন্ত্রী কঠিন টানে
ছিঁড়ে পড়ে প্রেমের তানে-
শুনেছিনু প্রেমের কুঞ্জে
অনেক বাঁকা গলিঘুঁজি।
আমাদের এই দোঁহার মিলন
নিতান্তই এ সোজাসুজি॥

",রবীন্দ্রনাথ ঠাকুর,স্বরবৃত্ত,,,,
অসাবধান,"আমায় যদি মনটি দেবে
দিয়ো, দিয়ো মন।
মনের মধ্যে ভাব্‌না কিন্তু
রেখো সারাক্ষণ।
খোলা আমার দুয়ারখানা,
ভোলা আমার প্রাণ,
কখন যে কার আনাগোনা-
নইকো সাবধান।
পথের ধারে বাড়ি আমার,
থাকি গানের ঝোঁকে-
বিদেশী সব পথিক এসে
যেথা-সেথাই ঢোকে।
ভাঙে কতক হারায় কতক
যা আছে মোর দামি,
এমনি ক’রে একে একে
সর্বস্বান্ত আমি।
আমায় যদি মনটি দেবে
দিয়ো, দিয়ো মন।
মনের মধ্যে ভাব্‌না কিন্তু
রেখো সারাক্ষণ।

আমায় যদি মনটি দেবে
নিষেধ তাহে নাই,
কিছুর তরে আমায় কিন্তু
কোরো না কেউ দায়ী।
ভুলে যদি শপথ ক’রে
বলি কিছু কবে,
সেটা পালন না করি তো
মাপ করিতেই হবে!
ফাগুন মাসে পূর্ণিমাতে
যে নিয়মটা চলে,
রাগ কোরো না চৈত্র মাসে
সেটা ভঙ্গ হলে।
কোনোদিন-বা পূজার সাজি
কুসুমে হয় ভরা,
কোনোদিন-বা শূন্য থাকে-
মিথ্যা সে দোষ ধরা।
আমায় যদি মনটি দেবে
নিষেধ তাহে নাই,
কিছুর তরে আমায় কিন্তু
কোনো না কেউ দায়ী॥

আমায় যদি মনটি দেবে
রাখিয়া যাও তবে,
দিয়েছ যে সেটা কিন্তু
ভুলে থাকতে হবে।
দুটি চক্ষে বাজবে তোমার
নবরাগের বাঁশি,
কণ্ঠে তোমার উচ্ছ্বসিয়া
উঠবে হাসিরাশি।
প্রশ্ন যদি শুধাও কভু
মুখটি রাখি বুকে,
মিথ্যা কোনো জবাব পেলে
হেসো সকৌতুকে।
যে দুয়ারটা বন্ধ থাকে
বন্ধ থাকতে দিয়ো,
আপনি যাহা এসে পড়ে
তাহাই হেসে নিয়ো।
আমায় যদি মনটি দেবে
রাখিয়া যাও তবে,
দিয়েছ যে সেটা কিন্তু
ভুলে থাকতে হবে।",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
স্বল্পশেষ,"অধিক কিছু নেই গো কিছু নেই,
কিছু নেই।
যা আছে তা এই গো শুধু এই,
শুধু এই।
যা ছিল তা শেষ করেছি
একটি বসন্তেই।
আজ যা কিছু বাকি আছে
সামান্য এই দান-
তাই নিয়ে কি রচি দিব
একটি ছোটো গান।
একটি ছোটো মালা তোমার
হাতের হবে বালা,
একটি ছোটো ফুল  তোমার
কানের হবে দুল-
একটি তরুতলায় ব’সে
একটি ছোটো খেলায়
হারিয়ে দিয়ে যাবে মোরে
একটি সন্ধেবেলায়॥

অধিক কিছু নেই গো কিছু নেই,
কিছু নেই।
যা আছে তা এই গো শুধু এই,
শুধু এই।
ঘাটে আমি একলা বসে রই,
ওগো আয়,
বর্ষানদী পার হবি কি ওই-
হায় গো হায়,
অকূল-মাঝে ভাসবি কে গো
ভেলার ভরসায়।
আমার তরীখান
সইবে না তুফান,
তবু যদি লীলাভরে
চরণ কর দান
শান্ত তীরে তীরে তোমায়
বাইব ধীরে ধীরে,
একটি কুমুদ তুলে তোমার
পরিয়ে দেব চুলে-
ভেসে ভেসে শুনবে বসে
কত কোকিল ডাকে
কূলে কূলে কুঞ্জবনে
নীপের শাখে শাখে।

ক্ষুদ্র আমার তরীখানি-
সত্য করি কই,
হায় গো পথিক হায়,
তোমায় নিয়ে একলা নায়ে
পার হব না ওই
আকুল যমুনায়॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
কূলে,"আমাদের এই নদীর কূলে
নাইকো স্নানের ঘাট
ধূ-ধূ করে মাঠ।
ভাঙা পাড়ির গায়ে শুধু
শালিখ লাখে লাখে
খোপের মধ্যে থাকে।
সকালবেলা অরুণ-আলো
পড়ে জলের ’পরে,
নৌকা চলে দু-একখানি
অলস বায়ু-ভরে।
আঘাটাতে বসে রইলে,
বেলা যাচ্ছে বয়ে-
দাও গো মোরে ক’য়ে
ডাঙন-ধরা কূলে তোমার
আর কিছু কি চাই।
সে কহিল, ভাই,
না-ই, না-ই, নাই গো আমার
কিছুতে কাজ নাই॥

আমাদের এ নদীর কূলে
ভাঙা পাড়ির তল,
ধেনু খায় না জল।
দূরগ্রামের দু-একটি ছাগ
বেড়ায় চরি চরি
সারাদিবস ধরি।
জলের ’পরে বেঁকে-পড়া
খেজুর-শাখা হতে
ক্ষণে ক্ষণে মাছরাঙাটি
ঝাঁপিয়ে পড়ে স্রোতে।
ঘাসের ’পরে অশথতলে
যাচ্ছে বেলা বয়ে-
দাও আমারে ক’য়ে
আজকে এমন বিজন প্রাতে
আরকারে কি চাই।
সে কহিল, ভাই,
না-ই, না-ই, নাই গো আমার
কারেও কাজ নাই॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
যাত্রী,"আছে, আছে স্থান।
একা তুমি, তোমার শুধু
একটি আঁটি ধান।
নাহয় হবে ঘেঁষাঘেঁষি,
এমন কিছু নয় সে বেশি,
নাহয় কিছু ভারী হবে
আমার তরীখান-
তাই বলে কি ফিরবে তুমি!!
আছে, আছে স্থান॥

এসো, এসো নায়ে।
ধুলা যদি থাকে কিছু
থাক্‌-না ধুলা পায়ে।
তনু তোমার তনুলতা,
চোখের কোণে চঞ্চলতা,
সজলনীল-জলদ-বরন
বসনখানি গায়ে::::তোমার তরে হবে গো ঠাই,
এসো এসো নায়ে॥

যাত্রী আছে নানা।
নানা ঘাটে যাবে তারা,
কেউ কারো নয় জানা।
তুমিও গো ক্ষণেক-তরে
বসবে আমার তরী-’পরে,
যাত্রা যখন ফুরিয়ে যাবে
মানবে না মোর মানা-
এলে যদি তুমিও এসো,
যাত্রী আছে নানা॥

কোথা তোমার স্থান?
কোন্ গোলাতে রাখতে যাবে
একটি আঁটি ধান?
বলতে যদি না চাও, তবে
শুনে আমার কী ফল হবে,
ভাবব বসে খেয়া যখন
করব অবসান-
কোন্ পাড়াতে যাবে তুমি,
কোথা তোমার স্থান॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
এক গাঁয়ে,"আমরা দুজন একটি গাঁয়ে থাকি।
সেই আমাদের একটিমাত্র সুখ।
তাদের গাছে গায় যে দোয়েল পাখি
তাহার গানে আমার নাচে বুক।
তাহার দুটি পার্লন-করা ভেড়া
চরে বেড়ায় মোদের বটমূলে,
যদি ভাঙে আমার খেতের বেড়া
কোলের ’পরে নিই তাহারে তুলে।
আমাদের এই গ্রামের নামটি খঞ্জনা,
আমাদের এই নদীর নামটি অঞ্জনা,
আমার নাম তো জানে গাঁয়ের পাঁচজনে-
আমাদের সেই তাহার নামটি রঞ্জনা॥

দুইটি পাড়ায় বড়োই কাছাকাছি,
মাঝে শুধু একটি মাঠের ফাঁক।
তাদের বনের অনেক মধুমাছি
মোদের বনে বাঁধে মধুর চাক।

তাদের ঘাটে পূজার জবামালা
ভেসে আসে মোদের বাঁধাঘাটে,
তাদের পাড়ার কুসুম-ফুলের ডালা
বেচতে আসে মোদের পাড়ার হাটে।
আমাদের এই গ্রামের নামটি খঞ্জনা,
আমাদের এই নদীর নামটি অঞ্জনা,
আমার নাম তো জানে গাঁয়ের পাঁচজনে-
আমাদের সেই তাহার নামটি রঞ্জনা॥

'আমাদের এই গ্রামের গলি-’পরে
আমের বোলে ভরে আমের বন।
তাদের খেতে যখন তিসি ধরে
মোদের খেতে তখন ফোটে শণ।
তাদের ছাদে যখন ওঠে তারা।
আমার ছাদে দখিন হাওয়া ছোটে।
তাদের বনে ঝরে শ্রাবণ-ধারা,
আমার বনে কদম ফুটে ওঠে।
আমাদের এই গ্রামের নামটি খঞ্জনা,
আমাদের এই নদীর নামটি অঞ্জনা,
আমার নাম তো জানে গাঁয়ের পাঁচজনে-
আমাদের সেই তাহার নামটি রঞ্জনা॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
দুই তীরে,"আমি ভালোবাসি আমার
নদীর বালুচর
শরৎকালে যে নির্জনে
চখাচখির ঘর।
যেথায় ফুটে কাশ
তটের চারি পাশ,
শীতের দিনে বিদেশী সব
হাঁসের বসবাস।
কচ্ছপেরা ধীরে
রৌদ্র পোহায় তীরে,
দু-একখানি জেলের ডিঙি
সন্ধেবেলায় ভিড়ে।
আমি ভালোবাসি আমার
নদীর বালুচর
শরৎকালে যে নির্জনে
চখাচখির ঘর॥

তুমি ভালোবাস তোমার
ওই ও পারের বন
যেথায় গাঁথা ঘনচ্ছায়া
পাতার আচ্ছাদন।
যেথায় বাঁকা গলি
নদীতে যায় চলি,
দুই ধারে তার বেণুবনের
শাখায় গলাগলি।
সকাল-সন্ধে-বেলা
ঘাটে বধূর মেলা,
ছেলের দলে ঘাটের জলে
ভাসে ভাসায় ভেলা।
তুমি ভালোবাস তোমার
ওই ও পারের বন
যেথায় গাঁথা ঘনচ্ছায়া
পাতার আচ্ছাদন॥

তোমার আমার মাঝখানেতে
একটি বহে নদী,
দুই তটেরে একই গান সে
শোনায় নিরবধি।

আমি শুনি শুয়ে
বিজন বালুভুঁয়ে,
তুমি শোন কাঁখের কলস
ঘাটের ’পরে থুয়ে।
তুমি তাহার গানে
বোঝ একটা মানে,
আমার কূলে আরেক অর্থ
ঠেকে আমার কানে।
তোমার আমার মাঝখানেতে
একটি বহে নদী,
দুই তটেরে একই গান সে
শোনায় নিরবধি॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
অতিথি,"ওই শোনো গো অতিথ বুঝি আজ,
এল আজ।
ওগো বধূ, রাখো তোমার কাজ,
রাখো কাজ।
শুনছ না কি তোমার গৃহদ্বারে
রিনিঠিনি শিকলটি কে নাড়ে,
এমন ভরা সাঁঝ!
পায়ে পায়ে বাজিয়ো নাকো মল,
ছুটো নাকো চরণ চঞ্চল,
হঠাৎ পাবে লাজ।
ওই শোনো গো অতিথ এল আজ,
এল আজ।
ওগো বধূ, রাখো তোমার কাজ,
রাখো কাজ॥

নয় গো কভু বাতাস এ নয় নয়,
কভু নয়।
ওগো বধূ, মিছে কিসের ভয়,
মিছে ভয়।

আঁধার কিছু নাইকো আঙিনাতে,
আজকে দেখো ফাগুন-পূর্ণিমাতে
আকাশ আলোময়।
নাহয় তুমি মাথার ঘোমটা টানি
হাতে নিয়ো ঘরের প্রদীপখানি
যদি শঙ্কা হয়।
নয় গো কভু বাতাস এ নয় নয়,
কভু নয়।
ওগো বধূ, মিছে কিসের ভয়,
মিছে ভয়॥

নাহয় কথা কোয়ো না তার সনে,
পান্থ-সনে।
দাঁড়িয়ে তুমি থেকো একটি কোণে,
দুয়ার-কোণে।
প্রশ্ন যদি শুধায় কোনো-কিছু
নীরব থেকো মুখটি ক’রে নিচু
নম্র দুনয়নে।
কাঁকন যেন ঝংকারে না হাতে
পথ দেখিয়ে আনবে যবে সাথে
অতিথিসজ্জনে।

নাহয় কথা কোয়ো না তার সনে,
পান্থ-সনে।
দাড়িয়ে তুমি থেকো একটি কোণে,
দুয়ার-কোণে॥

ওগো বধূ, হয় নি তোমার কাজ?
গৃহকাজ?
ওই শোনো কে অতিথ এল আজ,
এল আজ।
সাজাও নি কি পূজারতির ডালা।
এখনো কি হয় নি প্রদীপ জ্বালা
গোষ্ঠগৃহের মাঝ।
অতি যত্নে সীমন্তটি চিরে
সিঁদুরবিন্দু আঁক নাই কি শিরে।
হয় নি সন্ধ্যাসাজ?
ওগো বধু, হয় নি তোমার কাজ?
গৃহকাজ?
ওই শোনো কে অতিথ এল আজ,
এল আজ॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
সম্বরণ,"আজকে আমার বেড়া-দেওয়া বাগানে
বাতাসটি বয় মনের-কথা-জাগানে।
আজকে কেবল বউকথাকও ডাকে
কৃষ্ণচূড়ার পুষ্পপাগল শাখে—
আমি আছি তরুর তলায় পা মেলি,
সামনে অশোেক টগর চাঁপা চামেলি।
আজকে আমার বেড়া-দেওয়া বাগানে
বাতাসটি বয় মনের-কথা-জাগানে॥

এমনিতরো বাতাসবওয়া সকালে
নিজেরে মন হাজারো বার ঠকালে।
আপ্‌নারে হায় চিত-উদাস গানে
উড়িয়ে দিলে অজানিতের পানে-
চিরদিন যা ছিল নিজের দখলে
দিয়ে দিলে পথের পান্থ-সকলে।
আজকে আমার বেড়া-দেওয়া বাগানে
বাতাসটি বয় মনের-কথা-জাগানে॥

ভেবেছি তাই আজকে কিছুই গাব না
গানের সঙ্গে গলিয়ে প্রাণের ভাবনা।
আপ্‌না ভুলে, ওরে ভাবোম্মদ,
দিস্ নে ভেঙে তোর বেদনাবাঁধ-
মনের সঙ্গে মনের কথা গাঁথা সে।
গাব না গান আজকে দখিন-বাতাসে।
আজকে আমার বেড়া-দেওয়া বাগানে
বাতাসটি বয় মনের-কথা-জাগানে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
বিরহ,"তুমি যখন চ’লে গেলে
তখন দুই-পহর।
সূর্য তখন মাঝ-গগনে,
রৌদ্র খরতর।
ঘরের কর্ম সাঙ্গ করে
ছিলেম তখন একলা ঘরে,
আপন-মনে বসে ছিলেম
বাতায়নের ’পর।
তুমি যখন চ’লে গেলে
তখন দুই-পহর॥

চৈত্র মাসের নানা খেতের
নানা গন্ধ নিয়ে
আসতেছিল তপ্ত হাওয়া
মুক্ত দুয়ার দিয়ে।
দুটি ঘুঘু সারাটা দিন
ডাকতেছিল শ্রান্তিবিহীন,
একটি ভ্রমর ফিরতেছিল
কেবল গুন্‌গুনিয়ে
চৈত্র মাসের নানা খেতের
নানা বার্তা নিয়ে॥

তখন পথে লোক ছিল না,
ক্লান্ত কাতর গ্রাম।
ঝাউশাখাতে উঠতেছিল
শব্দ অবিশ্রাম।
'আমি শুধু একলা প্রাণে
অতিসুদুর বাঁশির তানে
গেঁথেছিলেম আকাশ ভ’রে
একটি কাহার নাম।
তখন পথে লোক ছিল না,
ক্লান্ত কাতর গ্রাম॥

ঘরে ঘরে দুয়ার দেওয়া,
আমি ছিলেম জেগে।
আবাঁধা চুল উড়তেছিল
উদাস হাওয়া লেগে।
তটতরুর ছায়ার তলে
ঢেউ ছিল না নদীর জলে,
তপ্ত আকাশ এলিয়ে ছিল
শুভ্র অলস মেঘে।
ঘরে ঘরে দুয়ার দেওয়া,
আমি ছিলেম জেগে॥

তুমি যখন চ’লে গেলে
তখন দুই-পহর।
শুষ্ক পথে, দগ্ধ মাঠে
রৌদ্র খরতর।
নিবিড়-ছায়া বটের শাখে
কপোত দুটি কেবল ডাকে—
একলা আমি বাতায়নে,
শূন্য শয়ন-ঘর।
তুমি যখন গেলে তখন
বেলা,দুই-পহর॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
ক্ষণেক দেখা,"চলেছিলে পাড়ার পথে।
কলস লয়ে কাঁখে,
একটুখানি ফিরে কেন
দেখলে ঘোমটা-ফাঁকে।
ওইটুকু যে চাওয়া
দিল একটু হাওয়া
কোথা তোমার ওপার থেকে
আমার এপার-’পরে।
অতিদূরের দেখাদেখি।
অতি ক্ষণেক-তরে॥

'আমি শুধু দেখেছিলেম।
তোমার দুটি আঁখি—
ঘোমটা-ফাঁদা আঁধার-মাঝে
ত্রস্ত দুটি পাখি।
তুমি এক নিমিখে
চেয়ে আমার দিকে
পথের একটি পথিকেরে
দেখলে কতখানি,

একটুমাত্র কৌতূহলে
একটি দৃষ্টি হানি॥

যেমন ঢাকা ছিলে তুমি
তেমনি রইলে ঢাকা।
তোমার কাছে যেমন ছিনু
তেমনি রইনু ফাঁকা।
তবে কিসের তরে
থামলে লীলাভরে
যেতে যেতে পাড়ার পথে
কলস লয়ে কাঁখে।
একটুখানি ফিরে কেন
দেখলে ঘোমটা-ফাঁকে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
আষাঢ়,"নীল নবঘনে আষাঢ়গগনে
তিল ঠাঁই আর নাহি রে।
ওগো, আজ তোরা যাস নে ঘরের
বাহিরে।
বাদলের ধারা ঝরে ঝরঝর,
আউশের খেত জলে ভরভর,
কালিমাখা মেঘে ওপারে আঁধার
ঘনিয়েছে, দেখ্ চাহি রে।
ওগো, আজ তোরা যাস নে ঘরের
বাহিরে॥

ওই ডাকে শোনো ধেনু ঘনঘন,
ধবলীরে আনো গোহালে।
এখনি আঁধার হবে, বেলাটুকু
পোহালে।
দুয়ারে দাঁড়ায়ে ওগো দেখ্ দেখি
মাঠে গেছে যারা তারা ফিরিছে কি।
রাখালবালক কী জানি কোথায়
সারাদিন আজি খোয়ালে।
এখনি আঁধার হবে, বেলাটুকু
পোহালে॥

শোনো শোনো ওই পারে যাবে ব’লে,
কে ডাকিছে বুঝি মাঝিরে।
খেয়া-পারাপার বন্ধ হয়েছে
আজি রে।
পুবে হাওয়া বয়, কূলে নেই কেউ,
দু কূল বাহিয়া উঠে পড়ে ঢেউ,
দরদর বেগে জলে পড়ি জল
ছলছল উঠে বাজি রে।
খেয়া-পারাপার বন্ধ হয়েছে
আজি রে॥

ওগো, আজ তোরা যাস নে গো, তোরা
যাস নে ঘরের বাহিরে।
আকাশ আঁধার, বেলা বেশি আর
নাহি রে।
ঝরঝর ধারে ভিজিবে নিচোল,
ঘাটে যেতে পথ হয়েছে পিছল,
ওই বেণুবন দুলে ঘনঘন
পথপাশে দেখ্ চাহি রে।
ওগো, আজ তোরা যাস নে ঘরের
বাহিরে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
দুই বােন,"দুটি বোন তারা হেসে যায় কেন
যায় যবে জল আনতে।
দেখেছে কি তারা পথিক কোথায়
দাঁড়িয়ে পথের প্রান্তে।
ছায়ায় নিবিড় বনে
যে আছে আঁধার কোণে
তারে যে কখন্ কটাক্ষে চায়
কিছু তো পারি নে জানতে।
দুটি বোন তারা হেসে যায় কেন
যায় ঝবে জল আনতে॥

দুটি বোন তারা করে কানাকানি,
কী না জানি জল্পনা!
গুঞ্জনধ্বনি দূর হতে শুনি,
কী গোপন মন্ত্রণা!
আসে যবে এইখানে
চায় দোঁহে দোঁহা-পানে,
কাহারো মনের কোনো কথা তারা
করেছে কি কল্পনা।
দুটি বোন তারা করে কানাকানি
কী না জানি জল্পনা॥

এইখানে এসে ঘট হতে কেন
জল উঠে উচ্ছলি।
চপল চক্ষে তরল তারকা
কেন উঠে উজ্জ্বলি।
যেতে যেতে নদীপথে
জেনেছে কি কোনোমতে
কাছে কোথা এক আকুল হৃদয়
দুলে উঠে চঞ্চলি।
এইখানে এসে ঘট হতে জল
কেন উঠে উচ্ছলি॥

দুটি বোন তারা হেসে যায় কেন
যায় যবে জল আনতে।
বটের ছায়ায় কেহ কি তাদের
পড়েছে চোখের প্রান্তে।
কৌতুকে কেন ধায়
সচকিত দ্রুত পায়।
কলসে কাঁকন ঝলকি ঝনকি
ভোলায় রে দিক্‌ভ্রান্তে।
দুটি বোন তারা হেসে যায় কেন
যায় যবে জল আনতে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
নববর্ষা,"হৃদয় আমার নাচে রে আজিকে
ময়ুরের মতো নাচে রে, হৃদয়
নাচে রে।
শত বরনের ভাব-উচ্ছ্বাস
কলাপের মতো করেছে বিকাশ;
আকুল পরান আকাশে চাহিয়া
উল্লাসে কারে যাচে রে।
হৃদয় আমার নাচে রে আজিকে,
ময়ুরের মতো নাচে রে॥

গুরুগুরু মেঘ গুমরি গুমরি
গরজে গগনে গগনে, গরজে
গগনে।
ধেয়ে চলে আসে বাদলের ধারা,
নবীন ধান্য দুলে দুলে সারা,
কুলায়ে কাঁপিছে কাতর কপোত,
দাদুরি ডাকিছে সঘনে।
গুরুগুরু মেঘ গুমরি গুমরি
গরজে গগনে গগনে॥

নয়নে আমার সজল মেঘের
নীল অঞ্জন লেগেছে, নয়নে
লেগেছে।
নবতৃণদলে ঘনবনছায়ে।
হরষ আমার দিয়েছি বিছায়ে,
পুলকিত নীপনিকুঞ্জে আজি
বিকশিত প্রাণ জেগেছে।
নয়নে সজল স্নিগ্ধ মেঘের
নীল অঞ্জন লেগেছে॥

ওগো, প্রাসাদের শিখরে আজিকে
কে দিয়েছে কেশ এলায়ে, কবরী
এলায়ে?
ওগো, নবঘন নীলবাসখানি
বুকের উপরে কে লয়েছে টানি।
তড়িৎশিখার চকিত আলোকে
ওগো, কে ফিরিছে খেলায়ে।
ওগো, প্রাসাদের শিখরে আজিকে
কে দিয়েছে কেশ এলায়ে॥

ওগো, নদীকূলে তীরতৃণতলে।
কে বসে অমল বসনে, শ্যামল
বসনে?
সুদূর গগনে কাহারে সে চায়,
ঘাট ছেড়ে ঘট কোথা ভেসে যায়।
নবমালতীর কচি দলগুলি
আনমনে কাটে দশনে।
ওগো, নদীকূলে তীরতৃণতলে।
কে ব’সে শ্যামল বসনে॥

ওগো, নির্জনে বকুলশাখায়
দোলায় কে আজি দুলিছে? দোদুল
দুলিছে?
ঝরকে ঝরকে ঝরিছে বকুল,
আঁচল আকাশে হতেছে আকুল,
উড়িয়া অলক ঢাকিছে পলক,
কবরী খসিয়া খুলিছে।
ওগো নির্জনে বকুলশাখায়
দোলায় কে আজি দুলিছে॥

বিকচকেতকী তটভূমি-’পরে
কে বেঁধেছে তার তরণী, তরুণ
তরণী?
রাশি রাশি তুলি শৈবালদল
ভরিয়া লয়েছে লোল অঞ্চল
বাদলরাগিণী সজলনয়নে
গাহিছে পরানহরণী।
বিকচকেতকী তটভূমি-’পরে
বেঁধেছে তরুণ তরণী॥

হৃদয় আমার নাচে রে আজিকে
ময়ুরের মতো নাচে রে, হৃদয়
নাচে রে।
ঝরে ঘনধারা নবপল্লবে,
কাঁপিছে কানন ঝিল্লির রবে,
তীর ছাপি নদী কলকল্লোলে
এল পল্লীর কাছে রে।
হৃদয় আমার নাচে রে আজিকে
ময়ুরের মত নাচে রে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
দুর্দিন,"এতদিন পরে প্রভাতে এসেছ
কী জানি কী ভাবি মনে।
ঝড় হয়ে গেছে কাল রজনীতে
রজনীগন্ধাবনে।
কাননের পথ ভেসে গেছে জলে,
বেড়াগুলি ভেঙে পড়েছে ভূতলে,
নবফুটন্ত ফুলের দণ্ড
লুটায় তৃণের সনে।
এতদিন পরে তুমি যে এসেছ
কী জানি কী ভাবি মনে॥

হেরো গো আজিও প্রভাত-অরুণ
মেঘের আড়ালে হারা।
রহি রহি আজও ঘনায়ে ঘনায়ে
ঝরিছে বাদলধারা।
মাতাল বাতাস আজও থাকি থাকি
চেতিয়া চেতিয়া উঠে ডাকি ডাকি,
জড়িত পাখায় সিক্ত শাখায়
দোয়েল দেয় না সাড়া।

আজিও আঁধার প্রভাতে অরুণ,
মেঘের আড়ালে হারা॥

এ ভরা বাদলে আর্দ্র আঁচলে
একেলা এসেছ আজি,
এনেছ বহিয়া রিক্ত তোমার
পূজার ফুলের সাজি।
এত মধুমাস গেছে বার বার-
ফুলের অভাব ঘটে নি তোমার
বন আলো করি ফুটেছিল যবে
রজনীগন্ধারাজি।
এ ভরা বাদলে আর্দ্র আঁচলে
একেলা এসেছ,আজি॥

আজি তরুতলে দাঁড়ায়েছে জল,
কোথা বসিবার ঠাঁই।
কাল যাহা ছিল সে ছায়া, সে আলো,
সে গন্ধগান নাই।
তবু ক্ষণকাল রহো ত্বরাহীন,
ছিন্নকুসুম পঙ্কে মলিন
ভূতল হইতে যতনে তুলিয়া
ধুয়ে ধুয়ে দিব তাই।

আজি তরুতলে দাঁড়ায়েছে জল,
কোথা বসিবার ঠাঁই॥

এতদিন পরে তুমি যে এসেছ
কী জানি কী ভাবি মনে।
প্রভাত আজিকে অরুণবিহীন,
কুসুম লুটায় বনে।
যাহা আছে লও প্রসন্ন করে,
ও সাজি তোমার ভরে কি না ভরে-
ওই যে আবার নামে বারিধার
ঝরঝর বরষনে।
এতদিন পরে তুমি যে এসেছ
কী জানি কী ভাবি মনে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
তোরা সব জয়ধ্বনি কর,"তোরা সব জয়ধ্বনি কর
ঐ নূতনের কেতন ওড়ে কালবোশেখীর ঝড়
তোরা সব জয়ধ্বনি কর

আসছে এবার অনাগত প্রলয় নেশায় নৃত্য পাগল
সিন্ধুপারের সিংহদ্বারে ধমক ভেনে ভাঙলো আগল

মৃত্যুগহন অন্ধকুপে মহাকালের চন্ডরূপে ধূম্রধূপে
বজ্রশিখার মশাল জ্বেলে আসছে ভয়ংকর

ওরে ওই হাসছে ভয়ংকর
তোরা সব জয়ধ্বনি কর

দ্বাদশ রবির বহ্নিজ্বালা ভয়াল তাহার নয়নকটায়
দিগন্তরের কাঁদন লুটায় পিঙ্গল তার ত্রস্ত জটায়

বিন্দু তাহার নয়নজলে সপ্তমহাসিন্ধু দোলে কপোলতলে
বিশ্বমায়ের আসন তারই বিপুল বাহুর পর

হাঁকে ঐ জয় প্রলয়ংকর
তোরা সব জয়ধ্বনি কর

মাভৈঃ মাভৈঃ জগৎ জুড়ে প্রলয় এবার ঘনিয়ে আসে
জরায় মরা মুমূর্ষুদের প্রাণ লুকানো ঐ বিনাশে

এবার মহানিশার শেষে আসবে Œষা অরুণ হেসে তরুণ বেশে
দিগম্বরের জটায় লুটায় শিশুচাঁদের কর

আলো তার ভরবে এবার ঘর
তোরা সব জয়ধ্বনি কর।

",কাজী নজরুল ইসলাম ,স্বরবৃত্ত,https://www.google.com/amp/s/lyrics.khichuri.net/%25E0%25A6%25A4%25E0%25A7%258B%25E0%25A6%25B0%25E0%25A6%25BE-%25E0%25A6%25B8%25E0%25A6%25AC-%25E0%25A6%259C%25E0%25A7%259F%25E0%25A6%25A7%25E0%25A7%258D%25E0%25A6%25AC%25E0%25A6%25A8%25E0%25A6%25BF-%25E0%25A6%2595%25E0%25A6%25B0/%3famp,,,
ধন ধান্য পুষ্প ভরা ,"ধনধান্য পুষ্প ভরা আমাদের এই বসুন্ধরা

তাহার মাঝে আছে দেশ এক – সকল দেশের সেরা; –

ও সে, স্বপ্ন দিয়ে তৈরি সে-দেশ, স্মৃতি দিয়ে ঘেরা;

এমন দেশটি কোথাও খুঁজে পাবে নাকো তুমি,

সকল দেশের রানি সে যে – আমার জন্মভূমি।

চন্দ্র সূর্য গ্রহ তারা, কোথায় উজল এমন ধারা।

কোথায় এমন খেলে তড়িৎ এমন কালো মেঘে!

তার পাখির ডাকে ঘুমিয়ে উঠি, পাখির ডাকে জেগে;

এমন দেশটি কোথাও খুঁজে পাবে নাকো তুমি,

সকল দেশের রানি সে যে – আমার জন্মভূমি।

এত স্নিগ্ধ নদী কাহার, কোথায় এমন ধূম্র পাহাড়!

কোথায় এমন হরিৎক্ষেত্র আকাশতলে মিশে!

এমন ধানের উপর ঢেউ খেলে যায় বাতাস কাহার দেশে!

এমন দেশটি কোথাও খুঁজে পাবে নাকো তুমি,

সকল দেশের রানি সে যে – আমার জন্মভূমি।

পুষ্পে পুষ্পে ভরা শাখী; কুঞ্জে কুঞ্জে গাহে পাখি;

গুঞ্জরিয়া আসে অলি পুঞ্জে পুঞ্জে ধেয়ে –

তারা, ফুলের উপর ঘুমিয়ে পড়ে ফুলের মধু খেয়ে;

‌‌    এমন দেশটি কোথাও খুঁজে পাবে নাকো তুমি,

সকল দেশের রানি সে যে – আমার জন্মভূমি।

ভায়ের মায়ের এত স্নেহ কোথায় গেলে পাবে কেহ!

– ও মা তোমার চরণ দুটি বক্ষে আমার ধরি,

আমার এই দেশেতে জন্ম – যেন এই দেশেতে মরি –

এমন দেশটি কোথাও খুঁজে পাবে নাকো তুমি,

সকল দেশের রানি সে যে – আমার জন্মভূমি।

",দ্বিজেন্দ্রলাল রায়,স্বরবৃত্ত,"https://bn.m.wikipedia.org/wiki/%E0%A6%A7%E0%A6%A8%E0%A6%A7%E0%A6%BE%E0%A6%A8%E0%A7%8D%E0%A6%AF_%E0%A6%AA%E0%A7%81%E0%A6%B7%E0%A7%8D%E0%A6%AA_%E0%A6%AD%E0%A6%B0%E0%A6%BE_%E0%A6%86%E0%A6%AE%E0%A6%BE%E0%A6%A6%E0%A7%87%E0%A6%B0_%E0%A6%8F%E0%A6%87_%E0%A6%AC%E0%A6%B8%E0%A7%81%E0%A6%A8%E0%A7%8D%E0%A6%A7%E0%A6%B0%E0%A6%BE#:~:text=%E0%A6%A7%E0%A6%A8%E0%A6%A7%E0%A6%BE%E0%A6%A8%E0%A7%8D%E0%A6%AF%20%E0%A6%AA%E0%A7%81%E0%A6%B7%E0%A7%8D%E0%A6%AA%20%E0%A6%AD%E0%A6%B0%E0%A6%BE%20%E0%A6%86%E0%A6%AE%E0%A6%BE%E0%A6%A6%E0%A7%87%E0%A6%B0%20%E0%A6%8F%E0%A6%87%20%E0%A6%AC%E0%A6%B8%E0%A7%81%E0%A6%A8%E0%A7%8D%E0%A6%A7%E0%A6%B0%E0%A6%BE%20%E0%A6%B9%E0%A6%B2%20%E0%A6%A6%E0%A7%8D%E0%A6%AC%E0%A6%BF%E0%A6%9C%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%B2%E0%A6%BE%E0%A6%B2%20%E0%A6%B0%E0%A6%BE%E0%A6%AF%E0%A6%BC%20%E0%A6%95%E0%A6%B0%E0%A7%8D%E0%A6%A4%E0%A7%83%E0%A6%95,%E0%A6%B8%E0%A7%81%E0%A6%B0%E0%A6%BE%E0%A6%B0%E0%A7%8B%E0%A6%AA%E0%A6%BF%E0%A6%A4%20%E0%A6%8F%E0%A6%95%E0%A6%9F%E0%A6%BF%20%E0%A6%97%E0%A6%BE%E0%A6%A8%20(%E0%A6%A6%E0%A7%8D%E0%A6%AC%E0%A6%BF%E0%A6%9C%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0%E0%A6%97%E0%A7%80%E0%A6%A4%E0%A6%BF)%E0%A5%A4",,,
সবার আমি ছাত্র ,"আকাশ আমায় শিক্ষা দিল
            উদার হতে ভাই রে,
কর্মী হবার মন্ত্র আমি
            বায়ুর কাছে পাই রে।
পাহাড় শিখায় তাহার সমান-
হই যেন ভাই মৌন-মহান,
খোলা মাঠের উপদেশে-
দিল-খোলা হই তাই রে।
সূর্য আমায় মন্ত্রণা দেয়
            আপন তেজে জ্বলতে,
চাঁদ শিখাল হাসতে মোরে,
            মধুর কথা বলতে।
ইঙ্গিতে তার শিখায় সাগর-
অন্তর হোক রত্ন-আকর;
নদীর কাছে শিক্ষা পেলাম
            আপন বেগে চলতে।
মাটির কাছে সহিষ্ণুতা
            পেলাম আমি শিক্ষা,
আপন কাজে কঠোর হতে
            পাষান দিল দীক্ষা।
ঝরনা তাহার সহজ গানে,
গান জাগাল আমার প্রাণে;
      শ্যাম বনানী সরসতা
           আমায় দিল ভিক্ষা।
বিশ্বজোড়া পাঠশালা মোর,
           সবার আমি ছাত্র,
নানান ভাবে নতুন জিনিস
      শিখছি দিবারাত্র।
এই পৃথিবীর বিরাট খাতায়,
পাঠ্য যেসব পাতায় পাতায়
শিখছি সে সব কৌতূহলে,
           নেই দ্বিধা লেশমাত্র।


",সুনির্মল বসু,স্বরবৃত্ত,https://banglakobita.com.bd/%E0%A6%B8%E0%A6%AC%E0%A6%BE%E0%A6%B0-%E0%A6%86%E0%A6%AE%E0%A6%BF-%E0%A6%9B%E0%A6%BE%E0%A6%A4%E0%A7%8D%E0%A6%B0/,,,
মে দিবসের কবিতা ,"প্রিয়, ফুল খেলবার দিন নয় অদ্য
ধ্বংসের মুখোমুখি আমরা,
চোখে আর স্বপ্নের নেই নীল মদ্য
কাঠফাটা রোদ সেঁকে চামড়া।

চিমনির মুখে শোনো সাইরেন-শঙ্খ,
গান গায় হাতুড়ি ও কাস্তে,
তিল তিল মরণেও জীবন অসংখ্য
জীবনকে চায় ভালবাসতে।

প্রণয়ের যৌতুক দাও প্রতিবন্ধে,
মরণের পণ নখদন্তে;
বন্ধন ঘুচে যাবে জাগবার ছন্দে,
উজ্জ্বল দিন দিক্-অন্তে।

শতাব্দী লাঞ্ছিত আর্তের কান্না
প্রতি নিঃশ্বাসে আনে লজ্জা;
মৃত্যুর ভয়ে ভীরু বসে থাকা, আর না—
পরো পরো যুদ্ধের সজ্জা।

প্রিয়, ফুল খেলবার দিন নয় অদ্য
এসে গেছে ধ্বংসের বার্তা,
দুর্যোগে পথ হয় হোক দুর্বোধ্য
চিনে নেবে যৌবন-আত্মা।",সুভাষ মুখোপাধ্যায় ,স্বরবৃত্ত,https://www.chharpatra.com/%E0%A6%AE%E0%A7%87-%E0%A6%A6%E0%A6%BF%E0%A6%AC%E0%A6%B8%E0%A7%87%E0%A6%B0-%E0%A6%95%E0%A6%AC%E0%A6%BF%E0%A6%A4%E0%A6%BE/3757,,,
পাকাপাকি ,"আম পাকে বৈশাখে, কুল পাকে ফাগুনে,
কাঁচা ইঁট পাকা হয় পোড়ালে তা আগুনে ।
রোদে জলে টিকে রঙ পাকা কই তাহারে ।
ফলারটি পাকা হয় লুচি দই আহারে ।
হাত পাকে লিখে লিখে চুল পাকে বয়সে,
জ্যাঠামিতে পাকা ছেলে বেশি কথা কয় সে ।
লোকে বলে কাঁঠাল সে পাকে নাকি কিলিয়ে ?
বুদ্ধি পাকিয়ে তোলে লেখাপড়া গিলিয়ে !
কান পাকে ফোড়া পাকে, পেকে করে টন্‌টন্‌-
কথা যার পাকা নয় কাজে তার ঠন্‌ঠন্‌ ।
রাঁধুনী বসিয়ে পাকে পাক দেয় হাঁড়িতে,
সজোরে পাকালে চোখ ছেলে কাঁদে বাড়িতে ।
পাকায়ে পাকায়ে দড়ি টান হয়ে থাকে সে ।
দুহাতে পাকালে গোঁফ তবু নাহি পাকে সে ।।",সুকুমার রায় ,মাত্রাবৃত্ত,http://sukumarray.freehostia.com/view.php?cat_id=1&article_id=49,,,
ষোল আনাই মিছে,"বিদ্যে বোঝাই বাবুমশাই চড়ি সখের বোটে, 

মাঝিরে কন, ''বলতে পারিস সূর্যি কেন ওঠে? 

চাঁদটা কেন বাড়ে কমে? জোয়ার কেন আসে?'' 

বৃদ্ধ মাঝি অবাক হয়ে ফ্যালফ্যালিয়ে হাসে। 

বাবু বলেন, ''সারা জীবন মরলিরে তুই খাটি, 

জ্ঞান বিনা তোর জীবনটা যে চারি আনাই মাটি।'' 


খানিক বাদে কহেন বাবু, ''বলতো দেখি ভেবে 

নদীর ধারা কেমনে আসে পাহাড় থেকে নেবে? 

বলতো কেন লবণ পোরা সাগর ভরা পানি?'' 

মাঝি সে কয়, ''আরে মশাই অত কি আর জানি?'' 

বাবু বলেন, ''এই বয়সে জানিসনেও তা কি 

জীবনটা তোর নেহাৎ খেলো, অষ্ট আনাই ফাঁকি!'' 


আবার ভেবে কহেন বাবু, '' বলতো ওরে বুড়ো, 

কেন এমন নীল দেখা যায় আকাশের ঐ চুড়ো? 

বলতো দেখি সূর্য চাঁদে গ্রহণ লাগে কেন?'' 

বৃদ্ধ বলে, ''আমায় কেন লজ্জা দেছেন হেন?'' 

বাবু বলেন, ''বলব কি আর বলব তোরে কি তা,- 

দেখছি এখন জীবনটা তোর বারো আনাই বৃথা।'' 


খানিক বাদে ঝড় উঠেছে, ঢেউ উঠেছে ফুলে, 

বাবু দেখেন, নৌকাখানি ডুবলো বুঝি দুলে! 

মাঝিরে কন, '' একি আপদ! ওরে ও ভাই মাঝি, 

ডুবলো নাকি নৌকা এবার? মরব নাকি আজি?'' 

মাঝি শুধায়, ''সাঁতার জানো?''- মাথা নাড়েন বাবু, 

মূর্খ মাঝি বলে, ''মশাই, এখন কেন কাবু? 

বাঁচলে শেষে আমার কথা হিসেব করো পিছে, 

তোমার দেখি জীবন খানা ষোল আনাই মিছে!''

",সুকুমার রায় ,স্বরবৃত্ত,https://banglarkobita.com/poem/famous/607,,,
আমাদের ছোট গ্রাম ,"আমাদের ছোট গাঁয়ে ছোট ছোট ঘর,
থাকি সেথা সবে মিলে নাহি কেহ পর।
পাড়ার সকল ছেলে মোরা ভাই ভাই,
এক সাথে খেলি আর পাঠশালে যাই।
আমাদের ছোট গ্রাম মায়ের সমান,
আলো দিয়ে, বায়ু দিয়ে বাঁচাইছে প্রাণ।
মাঠ ভরা ধান তার জল ভরা দিঘি,
চাঁদের কিরণ লেগে করে ঝিকিমিকি।
আম গাছ, জাম গাছ, বাঁশ ঝাড় যেন,
মিলে মিশে আছে ওরা আত্মীয় হেন।
সকালে সোনার রবি পুব দিকে উঠে,
পাখি ডাকে, বায়ু বয়, নানা ফুল ফুটে।",বন্দে আলী মিঞা ,মাত্রাবৃত্ত,"http://kobitarakash.blogspot.com/2018/08/blog-post_623.html?m=1#:~:text=%E0%A6%86%E0%A6%AE%E0%A6%BE%E0%A6%A6%E0%A7%87%E0%A6%B0%20%E0%A6%9B%E0%A7%8B%E0%A6%9F%20%E0%A6%97%E0%A6%BE%E0%A6%81%E0%A6%AF%E0%A6%BC%E0%A7%87%20%E0%A6%9B%E0%A7%8B%E0%A6%9F%20%E0%A6%9B%E0%A7%8B%E0%A6%9F,%E0%A6%B8%E0%A6%BE%E0%A6%A5%E0%A7%87%20%E0%A6%96%E0%A7%87%E0%A6%B2%E0%A6%BF%20%E0%A6%86%E0%A6%B0%20%E0%A6%AA%E0%A6%BE%E0%A6%A0%E0%A6%B6%E0%A6%BE%E0%A6%B2%E0%A7%87%20%E0%A6%AF%E0%A6%BE%E0%A6%87%E0%A5%A4",,,
আমার পূর্ব বাংলা ,"আমার পূর্ব–বাংলা একগুচ্ছ স্নিগ্ধ
অন্ধকারের তমাল

অনেক পাতার ঘনিষ্ঠতায়
একটি প্রগাঢ় নিকুঞ্জ

সন্ধ্যার উন্মেষের মতো
সরোবরে অতলের মতো
কালো–কেশ মেঘের সঞ্চয়ের মতো
বিমুগ্ধ বেদনার শান্তি
আমার পূর্ব–বাংলা বর্ষার অন্ধকারে
অনুরাগ
হৃদয় ছুঁয়ে–যাওয়া
সিক্ত নীলাম্বরী

নিকুঞ্জের তমাল কনক–লতায় ঘেরা
কবরী এলো করে আকাশ দেখার
মুহূর্ত
অশেষ অনুভূতি নিয়ে
পুলকিত সচ্ছলতা
এক সময় সূর্যকে ঢেকে
অনেক মেঘের পালক
রাশি রাশি ধান মাটি আর পানির
কেমন নিশ্চেতন করা গন্ধ
কত দশা বিরহিণীর—এক দুই তিন
দশটি
এখানে ত্রস্ত আকুলতায় চিরকাল
ঘর আর বিদেশ আঙিনা
আকুলতায় একাকার
অভিসার

তিনটি ফুল আর অনেক পাতা নিয়ে
কদম্ব তরুর একটি শাখা মাটি
ছুঁয়েছে
আরও অনেক গাছ পাতা লতা
নীল হলুদ বেগুনী অথবা সাদা
অজস্র ফুলের বন্য অফুরন্ত
ঘুমের অলসতায় চোখ বুজে আসার মতো
শান্তি
কাকের চোখের মতো কালোচুল
এলিয়ে
পানিতে পা ডুবিয়ে—রাঙা–উৎপল
যা’র উপমা
হৃদয় ছুঁয়ে–যাওয়া সিক্ত নীলাম্বরীতে
দেহ ঘিরে
যে দেহের উপমা স্নিগ্ধ তমাল—
তুমি আমার পূর্ব–বাংলা
পুলকিত সচ্ছলতায় প্রগাঢ় নিকুঞ্জ।।

",সৈয়দ আলী আহসান,গদ্যছন্দ,https://amin20002000us.wordpress.com/2016/11/19/%E0%A6%95%E0%A6%AC%E0%A6%BF%E0%A6%A4%E0%A6%BE%E0%A6%83-%E0%A6%86%E0%A6%AE%E0%A6%BE%E0%A6%B0-%E0%A6%AA%E0%A7%82%E0%A6%B0%E0%A7%8D%E0%A6%AC-%E0%A6%AC%E0%A6%BE%E0%A6%82%E0%A6%B2%E0%A6%BE-%E0%A6%B8/,,,
কবির মুক্তি ,"মিলের খিল খুলে গেছে!
কিলবিল করছিল, কাঁচুমাচু হয়েছিল-কেঁচোর মতন-পেটের পাঁকে কথার কাতুকুতু!
কথা কি ‘কত্থক’ এ নাচ নাচবে চৌতালে ধামারে ?
তালতলা দিয়ে যেতে হলে
কথাকে যেতে হয় কুঁতিয়ে কুঁতিয়ে
          তালের বাধাকে গুঁতিয়ে গুঁতিয়ে
          এই যা:! মিল হয়ে গেল!
          ও তালতলার কেরদানি!-দুত্তোর!
মুরগিছানায় চিলের মতন
টেকো মাথায় ঢিলের মতন
          পড়বে এবার কথার বাণ্ডিল।
ছন্দ এবার কন্ধ-কাটা পাঁঠার মতন ছটফটাবে।
লটপটাবে লুচির লেচির আটার মতন!
অক্ষর আর যক্ষর টাকা গোণার মতো গুনতে হবে না।-
অঙ্ক-লক্ষ্মীর ভয়ে কাব্য-লক্ষ্মী থাকতেন
           কুঁকড়োর মতন কুঁকড়ে।

ভাববেন, মিলের চিল কখন দেবে ঠুকরে!
           আবার মিল!-
গঙ্গার দুধারে অনেক মিল,
কটন মিল, জুট মিল, পেপার মিল-
           মিলের অভাব কি?
কাব্য-লোকে মিল থাকবে কেন?
ওকে ধুলোর সঙ্গে মিলিয়ে দাও!
          ওখানেও যে মিল আছে!
ধুলো যদি কুলোয় যায় চুলোয় যায়,
হুলো ভুলোয় যদি ল্যাজে মাখে!
           ল্যাজ কেটে বেঁড় করে দেবো!
           এঁড়ে দামড়া আছে যে!
আবার মিল আসছে!-মুশকিল আসান!
অঙ্ক-লক্ষ্মীকে মানা করেছিলাম মিলের শাড়ি কিনতে।
অঙ্ক-লক্ষ্মীর জ্বালায় পঙ্ক-লক্ষ্মী পদ্ম আর ফোটে না!
তা বলতে গেলে লঙ্কা-কাণ্ড বেঁধে যাবে!-
আজ বিনা প্রয়াসেই অনুপ্রাসের পাশ পেয়েছি দেখছি!
মিল আসছে- যেন মিলানের মেলায় মেমের ভিড়!
নাঃ !-কবিতা লিখি।
তাকে দেখেছিলাম-আমার মানসীকে
           ভেটকি মাছের মত চেহারা!
আমাকে উড়ে বেহারা মনে করেছিল!
           শাড়ির সঙ্গে যেন তার আড়ি।
           কাঁখে হাঁড়ি-মাথায় ধামা!
           জামা ব্লাউজ সেমিজ পরে না।
দরকারই বা কি?
           তরকারি বেচে।
           সরকারি ষাঁড়ের মতন নাদুসনুদুস!
           চিচিঙ্গের মতন বেণী দুলছিল।
সে যে-দেশের, সে-দেশে আঁচলের চল নাই!
           চলেন গজ-গমনে!
পায়ে আলতা নাই, চালতার রং!
           নাম বললে-‘আজুলি।’
আমি বললাম-‘ধ্যেৎ, তুমি কাজুলি!’
হাতে চুড়ি নাই, তুড়ি দেয় আর মুড়ি খায়।
গলায় হার নাই, ঘ্যাগ আছে।
পায়ে গোদ।
           আমি বলি, ‘প্যাগোডা সুন্দরী!’
           গান গাই, ‘ওগো মরমিয়া!’
ও ভুল শোনে! ও গায় -‘ওগো বড় মিঞা!’
            থাকত হাতে ‘এয়ার গান!’
ও গায় গেঁয়ো সুরে, চাঁপাফুল কেয়ার গান।-
দাঁতে মিশি, মাঝে মাঝে পিসি বলতে ইচ্ছে করে।
ডাঙর মেয়েরা আমাকে হাঙর ভাবে।
            হৃদয়ে বাঁকুড়ের দুর্ভিক্ষ।
ভিক্ষা চাই না, শিক্ষা দিয়ে দেবে।
তাই ধরেছি রক্ষাকালির চেড়িকে।
নেংটির আবার বকেয়া সেলাই!
কবিতা লেখার মশলা পেলেই হল
            তা না-ই হল গরম মশলা।-
নাঃ, ঘুম আসছে, রান্নাঘরের ধূম আসছে।
বৌ বলে, নাক ডাকছে, না শাঁখ ডাকছে।
আবার মিল আসছে-ঘুম আসছে-
দুম্বা ভেড়ার দুম আসছে!",কাজী নজরুল ইসলাম ,গদ্যছন্দ,https://abrittiokobita.wordpress.com/2014/06/09/%E0%A6%95%E0%A6%AC%E0%A6%BF%E0%A6%B0-%E0%A6%AE%E0%A7%81%E0%A6%95%E0%A7%8D%E0%A6%A4%E0%A6%BF/,,,
ক্যাম্পে ,"এখানে বনের কাছে ক্যাম্প আমি ফেলিয়াছি;
সারারাত দখিনা বাতাসে
আকাশের চাঁদের আলোয়
এক ঘাইহরিণীর ডাক শুনি—
কাহারে সে ডাকে!

কোথাও হরিণ আজ হতেছে শিকার;
বনের ভিতরে আজ শিকারীবা আসিযাছে,
আমিও তাদের ঘ্রাণ পাই যেন,
এইখানে বিছানায় শুয়ে-শুয়ে
ঘুম আর আসেনাকো
বসন্তের রাতে।

চারিপাশে বনের বিস্ময়,
চৈত্রের বাতাস,
জ্যোৎস্নার শরীরের স্বাদ যেন;
ঘাইমৃগী সারারাত ডাকে;
কোথাও অনেক বনে—যেইখানে জ্যোৎস্না আর নাই
পুরুষহরিণ সব শুনিতেছে শব্দ তার;
তাহারা পেতেছে টের,
আসিতেছে তার দিকে।
আজ এই বিস্ময়ের রাতে
তাহাদের প্রেমের সময় আসিয়াছে;
তাহাদের হৃদয়ের বোন
বনের আড়াল থেকে তাহাদের ডাকিতেছে জ্যোৎস্নায়—
পিপাসার সান্ত্বনায়—আঘ্রাণে—আস্বাদে;
কোথাও বাঘের পাড়া বনে আজ নাই আর যেন;

মৃগদের বুকে আজ কোনো স্পষ্ট ভয় নাই,
সন্দেহের আবছায়া নাই কিছু;
কেবল পিপাসা আছে,
রোমহর্ষ আছে।
মৃগীর মুখের রূপে হয়তো চিতারও বুকে জেগেছে বিস্ময়;
লালসা-আকাঙ্ক্ষা-সাধ-প্রেম-স্বপ্ন স্ফুট হ’য়ে উঠিতেছে সব দিকে
আজ এই বসন্তের রাতে;
এইখানে আমার নকটার্ন।

একে-একে হরিণেরা আসিতেছে গভীর বনের পথ ছেড়ে,
সকল জলের শব্দ পিছে ফেলে অন্য এক আশ্বাসের খোঁজে
দাঁতের—নখের কথা ভুলে গিয়ে তাদের বোনের কাছে ওই
সুন্দরী গাছের নিচে—জ্যোৎস্নায়,
মানুষ যেমন ক’রে ঘ্রাণ পেয়ে আসে তার নোনা মেয়েমানুষের কাছে
হরিণেরা আসিতেছে।
—তাদের পেতেছি আমি টের
অনেক পায়ের শব্দ শোনা যায,
ঘাইমৃগী ডাকিতেছে জ্যোৎস্নায়।
ঘুমাতে পারি না আর;
শুয়ে-শুয়ে থেকে
বন্দুকের শব্দ শুনি;
তারপর বন্দুকের শব্দ শুনি।
চাঁদের আলোষ ঘাইহরিণী আবার ডাকে,
এইখানে প’ড়ে থেকে একা-একা
আমার হৃদয়ে এক অবসাদ জ’মে ওঠে
বন্দুকের শব্দ শুনে-শুনে
হরিণীর ডাক শুনে-শুনে।

কাল মৃগী আসিবে ফিরিয়া;
সকালে—আলোয় তাকে দেখা যাবে—

পাশে তার মৃত সব প্রেমিকেরা প’ড়ে আছে।
মানুষেরা শিখায়ে দিয়েছে তাকে এই সব।

আমার খাবার ডিশে হরিণের মাংসের ঘ্রাণ আমি পাবো,
…মাংস-খাওয়া হ’লো তবু শেষ?
…কেন শেষ হবে?
কেন এই মৃগদের কথা ভেবে ব্যথা পেতে হবে
তাদের মতন নই আমিও কি?
কোনো এক বসন্তের রাতে
জীবনের কোনো এক বিস্ময়ের রাতে
আমাকেও ডাকেনি কি কেউ এসে জ্যোৎস্নায়—দখিনা বাতাসে
ওই ঘাইহরিণীর মতো?

আমার হৃদয়—এক পুরুষহরিণ—
পৃথিবীর সব হিংসা ভুলে গিয়ে
চিতার চোখের ভয়—চমকের কথা সব পিছে ফেলে রেখে
তোমাকে কি চায় নাই ধরা দিতে?
আমার বুকের প্রেম ঐ মৃত মৃগদের মতো
যখন ধূলায রক্তে মিশে গেছে
এই হবিণীব মতো তুমি বেঁচেছিলে নাকি
জীবনের বিস্ময়ের রাতে
কোনো এক বসন্তের রাতে?

তুমিও কাহার কাছে শিখেছিলে।
মৃত পশুদের মতো আমাদের মাংস ল’য়ে আমরাও প’ড়ে থাকি;
বিয়োগের—বিয়োগের—মরণের মুখে এসে পড়ে সব
ঐ মৃত মৃগদের মতো।
প্রেমের সাহস সাধ স্বপ্ন ল’য়ে বেঁচে থেকে ব্যথা পাই, ঘৃণা-মৃত্যু পাই;
পাই না কি?

দোনলার শব্দ শুনি।
ঘাইমৃগী ডেকে যায়,
আমার হৃদয়ে ঘুম আসেনাকো
এক-একা শুয়ে থেকে;
বন্দুকের শব্দ তবু চুপে-চুপে ভুলে যেতে হয়।

ক্যাম্পের বিছানায় রাত তার অন্য এক কথা বলে;
যাহাদের দোনলার মুখে আজ হরিণেরা ম’রে যায়
হরিণের মাংস হাড় স্বাদ তৃপ্তি নিয়ে এলো যাহাদের ডিশে
তাহারাও তোমার মতন;
ক্যাম্পের বিছানায় শুয়ে থেকে শুকাতেছে তাদেরো হৃদয়
কথা ভেবে—কথা ভেবে-ভেবে।
এই ব্যথা—এই প্রেম সব দিকে র’য়ে গেছে—
কোথাও ফড়িঙে-কীটে—মানুষের বুকের ভিতরে,
আমাদের সবের জীবনে।
বসন্তের জ্যোৎস্নায় ওই মৃত মৃগদের মতো
আমরা সবাই।",জীবনানন্দ দাশ ,গদ্যছন্দ,https://bn.m.wikisource.org/wiki/%E0%A6%9C%E0%A7%80%E0%A6%AC%E0%A6%A8%E0%A6%BE%E0%A6%A8%E0%A6%A8%E0%A7%8D%E0%A6%A6_%E0%A6%A6%E0%A6%BE%E0%A6%B6%E0%A7%87%E0%A6%B0_%E0%A6%B6%E0%A7%8D%E0%A6%B0%E0%A7%87%E0%A6%B7%E0%A7%8D%E0%A6%A0_%E0%A6%95%E0%A6%AC%E0%A6%BF%E0%A6%A4%E0%A6%BE/%E0%A6%95%E0%A7%8D%E0%A6%AF%E0%A6%BE%E0%A6%AE%E0%A7%8D%E0%A6%AA%E0%A7%87,,,
গোঁফ চুরি ,"হেড অফিসের বড়বাবু লোকটি বড় শান্ত,
তার যে এমন মাথার ব্যামো কেউ কখনো জানত ?
দিব্যি ছিলেন খোসমেজাজে চেয়ারখানি চেপে,
একলা বসে ঝিম্‌ঝিমিয়ে হঠাৎ গেলেন ক্ষেপে !
আঁৎকে উঠে হাত পা ছুঁড়ে চোখটি ক'রে গোল,
হঠাৎ বলেন, ""গেলুম গেলুম, আমায় ধরে তোল !""
তাই শুনে কেউ বদ্যি ডাকে, কেউবা হাঁকে পুলিশ,
কেউবা বলে, ""কামড়ে দেবে সাবধানেতে তুলিস ।""
ব্যস্ত সবাই এদিক ওদিক করছে ঘোরাঘুরি,
বাবু হাঁকেন, ""ওরে আমার গোঁফ গিয়েছে চুরি !""
গোঁফ হারানো ! আজব কথা ! তাও কি হয় সত্যি ?
গোঁফ জোড়া তো তেমনি আছে, কমেনি এক রত্তি ।
সবাই তাঁকে বুঝিয়ে বলে, সামনে ধরে আয়না,
মোটেও গোঁফ হয়নি চুরি, কক্ষণো তা হয় না ।


রেগে আগুন তেলে বেগুন, তেড়ে বলেন তিনি,
""কারো কথার ধার ধারিনে, সব ব্যাটাকেই চিনি ।
নোংরা ছাঁটা খ্যাংরা ঝাঁটা বিচ্ছিরি আর ময়লা,
এমন গোঁফ তো রাখতো জানি শ্যামবাবুদের গয়লা ।
এ গোঁফ যদি আমার বলিস করব তোদের জবাই""—
এই না বলে জরিমানা কল্লেন তিনি সবায় ।
ভীষণ রেগে বিষম খেয়ে দিলেন লিখে খাতায়,
""কাউকে বেশি লাই দিতে নেই, সবাই চড়ে মাথায় ।
আফিসের এই বাঁদরগুলো, মাথায় খালি গোবর,
গোঁফ জোড়া যে কোথায় গেল কেউ রাখে না খবর ।
ইচ্ছে করে এই ব্যাটাদের গোঁফ ধরে খুব নাচি,
মুখ্যুগুলোর মুণ্ডু ধরে কোদাল দিয়ে চাঁচি ।
গোঁফকে বলে তোমার আমার–গোঁফ কি কারো কেনা ?
গোঁফের আমি গোঁফের তুমি, তাই দিয়ে যায় চেনা ।""

",সুকুমার রায় ,স্বরবৃত্ত,http://www.kolkata-online.com/bangla/sukumar/gonfchuri.html,,,
ফসকে গেলো ,"দেখ বাবাজি দেখবি নাকি দেখরে খেলা দেখ চালাকি,
ভোজের বাজি ভেল্কি ফাঁকি পড়্ পড়্ পড়্ পড়বি পাখি – ধপ্!
লাফ দিয়ে তাই তালটি ঠুকে তাক করে যাই তীর ধনুকে,
ছাড়ব সটান উর্ধ্বমুখে হুশ করে তোর লাগবে বুকে – খপ্!
গুড়্ গুড়্ গুড়্ গুড়িয়ে হামা খাপ্ পেতেছেন গোষ্ঠ মামা
এগিয়ে আছেন বাগিয়ে ধামা এইবার বাণ চিড়িয়া নামা – চট্!
ঐ যা! গেল ফস্কে ফেঁসে – হেই মামা তুই ক্ষেপলি শেষে?
ঘ্যাচঁ করে তোর পাঁজর ঘেঁষে লাগ্‌ল কি বাণ ছটকে এসে- ফট্?",সুকুমার রায় ,স্বরবৃত্ত,https://banglashikha.com/foshke-gelo/,,,
নমুদের কালো মেয়ে ,"ইতল বেতল ফুলের বনে ফুল ঝুর ঝুর করেরে ভাই।

ফুল ঝুর ঝুর করে ;

দেখে এলাম কালো মেয়ে গদাই নমুর ঘরে।

ধানের আগায় ধানের ছড়া, তাহার পরে টিয়া,

নমুর মেয়ে গা মাজে রোজ তারির পাখা দিয়া,

দুর্বাবনে রাখলে তারে দুর্বাতে যায় মিশে,

মেঘের খাটে শুইয়ে দিলে খুঁজে না পাই দিশে।

লাউয়ের ডগায় লাউয়ের পাতা, রৌদ্রেতে যায় ঊনে,

গা-ভরা তার সোহাগ দোলে তারির লতা বুনে।

যে পথ দিয়ে যায় চলে সে, যে পথ দিয়ে আসে,

সে পথ দিয়ে মেঘ চলে যায়, বিজলী বরণ হাসে।

বনের মাঝে বনের লতা, পাতায় পাতায় ফুল,

সেও জানে না নমু মেয়ের শ্যামল শোভার তুল।

যে মেঘের জড়িয়ে ধরে হাসে রামের ধনু,

রঙিন শাড়ী হাসে যে তার জড়িয়ে সেই তনু।


গায়ে তাহার গয়না নাহি, হাতে কাচের চুড়ি;

দুই পায়েতে কাঁসার খাড়ু, বাজছে ঘুরি ঘুরি।

এতেই তারে মানিয়েছে যা তুলনা নেই তার;

যে দেখে সে অমনি বলে, দেখে লই আরবার।

সোনা রুপার গয়না তাহার পরিয়ে দিলে গায়,

বাড়ত না রুপ, অপমানই করতে হত তায়।

ছিপছিপে তার পাতলা গঠন, হাত চোখ মুখ কান,

দুলছে হেলছে মেলছে গায়ে গয়না শতখান ।


হ্যাচড়া পুজোর ছড়ার মত ফুরফুরিয়ে ঘোরে

হেথায় হোথায় যথায় তথায় মনের খুশীর ভরে।

বেথুল তুলে, ফুল কুড়িয়ে, বেঙ্গে ফলের ডাল,

সারাটি গাঁও টহল দিয়ে কাটে তাহার কাল।

পুতুল আছে অনেকগুলো, বিয়ের গাহি গান,

নিমন্ত্রণে লোক ডাকি সে হয় যে লবেজান।

এসব কাজে সোজন তাহার সবার চেয়ে সেরা,

ছমির শেখের ভাজন বেটা, বাবরি মাথায় ঘেরা।

কোন বনেতে কটার বাসার বাড়ছে ছোট ছানা,

ডাহুক কোথায় ডিম পাড়ে তার নখের আগায় জানা।

সবার সেরা আমের আঁটির গড়তে জানে বাঁশী,

উঁচু ডালে পাকা কুলটি পাড়তে পারে হাসি।

বাঁশের পাতায় নথ গড়ায়ে গাবের গাঁথি হার,

অনেক কালই জয় করেছে শিশু মনটি তার।

",জসীমউদ্দিন ,স্বরবৃত্ত,https://banglarkobita.com/poem/famous/757,,,
আবোল তাবোল ,"আয়রে ভোলা খেয়াল-খোলা

                   স্বপনদোলা নাচিয়ে আয়,

আয়রে পাগল আবোল তাবোল

                   মত্ত মাদল বাজিয়ে আয়।

আয় যেখানে ক্ষ্যাপার গানে

                   নাইকো মানে নাইকো সুর।

আয়রে যেথায় উধাও হাওয়ায়

                    মন ভেসে যায় কোন সুদূর।

আয় ক্ষ্যাপা-মন ঘুচিয়ে বাঁধন

                    জাগিয়ে নাচন তাধিন্‌ ধিন্‌,

আয় বেয়াড়া সৃষ্টিছাড়া

                     নিয়মহারা হিসাবহীন।

আজগুবি চাল বেঠিক বেতাল

                     মাতবি মাতাল রঙ্গেতে--

আয়রে তবে ভুলের ভবে

                      অসম্ভবের ছন্দেতে।।

",সুকুমার রায় ,স্বরবৃত্ত,https://banglarkobita.com/poem/famous/351,,,
আবার যদি ইচ্ছা করে ,"আবার যদি ইচ্ছা কর আবার আসি ফিরে

     দুঃখসুখের-ঢেউ-খেলানো এই সাগরের তীরে ॥

আবার জলে ভাসাই ভেলা,  ধুলার 'পরে করি খেলা গো,

              হাসির মায়ামৃগীর পিছে ভাসি নয়ননীরে ॥

কাঁটার পথে আঁধার রাতে আবার যাত্রা করি,

     আঘাত খেয়ে বাঁচি নাহয় আঘাত খেয়ে মরি।

আবার তুমি ছদ্মবেশে    আমার সাথে খেলাও হেসে গো,

              নূতন প্রেমে ভালোবাসি আবার ধরণীরে ॥

",রবীন্দ্রনাথ ঠাকুর ,স্বরবৃত্ত,https://www.tagoreweb.in/Songs/pooja-233/abar-jadi-ichchha-karo-4977,,,
আজ এই দিনের শেষে,"সন্ধ্যা যে ওই মানিকখানি পরেছিল চিকন কালো কেশে
গেঁথে নিলেম তারে
এই তো আমার বিনিসুতার গোপন গলার হারে।
চক্রবাকের নিদ্রানীরব বিজন পদ্মাতীরে
এই সে সন্ধ্যা ছুঁইয়ে গেল আমার নতশিরে
নির্মাল্য তোমার
আকাশ হয়ে পার;
ওই যে মরি মরি
তরঙ্গহীন স্রোতের ‘পরে ভাসিয়ে দিল তারার ছায়াতরী;
ওই যে সে তার সোনার চেলি
দিল মেলি
রাতের আঙিনায়
ঘুমে অলস কায়;
ওই যে শেষে সপ্তঋষির ছায়াপথে
কালো ঘোড়ার রথে
উড়িয়ে দিয়ে আগুন-ধূলি নিল সে বিদায়;
একটি কেবল করুণ পরশ রেখে গেল একটি কবির ভালে;
তোমার ওই অনন্ত মাঝে এমন সন্ধ্যা হয় নি কোনোকালে,
আর হবে না কভু।
এমনি করেই প্রভু
এক নিমেষের পত্রপুটে ভরি
চিরকালের ধনটি তোমার ক্ষণকালে লও যে নূতন করি।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
আজ প্রভাতের আকাশটি এই,"আজ প্রভাতের আকাশটি এই
শিশির-ছলছল,
নদীর ধারের ঝাউগুলি ওই
রৌদ্রে ঝলমল,
এমনি নিবিড় করে
এরা    দাঁড়ায় হৃদয় ভরে
তাই তো আমি জানি
বিপুল   বিশ্বভুবনখনি
অকূল মানস-সাগরজলে
কমল টলমল।
তাই তো আমি জানি
আমি    বাণীর সাথে বাণী,
আমি    গানের সাথে গান,
আমি    প্রাণের সাথে প্রাণ,
আমি    অন্ধকারের হৃদয়-ফাটা
আলোক জ্বলজ্বল।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
আনন্দ-গান উঠুক তবে বাজি,"আনন্দ-গান উঠুক তবে বাজি
এবার আমার ব্যথার বাঁশিতে।
অশ্রুজলের ঢেউয়ের ‘পরে আজি
পারের তরী থাকুক ভাসিতে।

যাবার হাওয়া ওই যে উঠেছে–ওগো
ওই যে উঠেছে,
সারারাত্রি চক্ষে আমার
ঘুম যে ছুটেছে।

হৃদয় আমার উঠছে দুলে দুলে
অকূল জলের অট্টহাসিতে,
কে গো তুমি দাও দেখি তান তুলে
এবার আমার ব্যথার বাঁশিতে।

হে অজানা, অজানা সুর নব
বাজাও আমার ব্যথার বাঁশিতে,
হঠাৎ এবার উজান হাওয়ায় তব
পারের তরী থাক্‌ না ভাসিতে।

কোনো কালে হয় নি যারে দেখা–ওগো
তারি বিরহে
এমন করে ডাক দিয়েছে,
ঘরে কে রহে।

বাসার আশা গিয়েছে মোর ঘুরে,
ঝাঁপ দিয়েছি আকাশরাশিতে;
পাগল, তোমার সৃষ্টিছাড়া সুরে
তান দিয়ো মোর ব্যথার বাঁশিতে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
আমরা চলি সমুখপানে,"আমরা চলি সমুখপানে,
কে আমাদের বাঁধবে।
রইল যারা পিছুর টানে
কাঁদবে তারা কাঁদবে।
ছিঁড়ব বাধা রক্ত-পায়ে,
চলব ছুটে রৌদ্রে ছায়ে,
জড়িয়ে ওরা আপন গায়ে
কেবলি ফাঁদ ফাঁদবে।
কাঁদবে ওরা কাঁদবে।

রুদ্র মোদের হাঁক দিয়েছে
বাজিয়ে আপন তূর্য।
মাথার ‘পরে ডাক দিয়েছে
মধ্যদিনের সূর্য।
মন ছড়াল আকাশ ব্যেপে,
আলোর নেশায় গেছি খেপে,
ওরা আছে দুয়ার ঝেঁপে,
চক্ষু ওদের ধাঁধবে।
কাঁদবে ওরা কাঁদবে।

সাগর-গিরি করব রে জয়,
যাব তাদের লঙ্ঘি।
একলা পথে করি নে ভয়,
সঙ্গে ফেরেন সঙ্গী।
আপন ঘোরে আপনি মেতে
আছে ওরা গণ্ডী পেতে,
ঘর ছেড়ে আঙিনায় যেতে
বাধবে ওদের বাধবে।
কাঁদবে ওরা কাঁদবে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
আমার কাছে রাজা আমার রইল অজানা,"আমার কাছে রাজা আমার রইল অজানা।
তাই সে যখন তলব করে খাজানা
মনে করি পালিয়ে গিয়ে দেব তারে ফাঁকি,
রাখব দেনা বাকি।
যেখানেতেই পালাই আমি গোপনে
দিনে কাজের আড়ালেতে, রাতে স্বপনে,
তলব তারি আসে
নিশ্বাসে নিশ্বাসে।

তাই জেনেছি, আমি তাহার নইকো অজানা।
তাই জেনেছি ঋণের দায়ে
ডাইনে বাঁয়ে
বিকিয়ে বাসা নাইকো আমার ঠিকানা।
তাই ভেবেছি জীবন-মরণে
যা আছে সব চুকিয়ে দেব চরণে।
তাহার পরে
নিজের জোরে
নিজেরি স্বত্বে
মিলবে আমার আপন বাসা তাঁহার রাজত্বে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
আমার মনের জানলাটি আজ হঠাৎ গেল খুলে,"আমার মনের জানলাটি আজ হঠাৎ গেল খুলে
তোমার মনের দিকে।
সকালবেলার আলোয় আমি সকল কর্ম ভুলে
রইনু অনিমিখে।

দেখতে পেলেম তুমি মোরে
সদাই ডাক যে-নাম ধ’রে
সে-নামটি এই চৈত্রমাসের পাতায় পাতায় ফুলে
আপনি দিলে লিখে।
সকালবেলার আলোতে তাই সকল কর্ম ভুলে
রইনু অনিমিখে।

আমার সুরের পর্দাটি আজ হঠাৎ গেল উড়ে
তোমার গানের পানে।
সকালবেলার আলো দেখি তোমার সুরে সুরে
ভরা আমার গানে।
মনে হল আমারি প্রাণ
তোমার বিশ্বে তুলেছে তান,
আপন গানের সুরগুলি সেই তোমার চরণমূলে
নেব আমি শিখে।
সকালবেলার আলোতে তাই সকল কর্ম ভুলে
রইনু অনিমিখে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
আমি যে বেসেছি ভালো এই জগতেরে,"আমি যে বেসেছি ভালো এই জগতেরে;
পাকে পাকে ফেরে ফেরে
আমার জীবন দিয়ে জড়ায়েছি এরে;
প্রভাত-সন্ধ্যার
আলো-অন্ধকার
মোর চেতনায় গেছে ভেসে;
অবশেষে
এক হয়ে গেছে আজ আমার জীবন
আর আমার ভুবন।
ভালোবাসিয়াছি এই জগতের আলো
জীবনেরে তাই বাসি ভালো।

তবুও মরিতে হবে এও সত্য জানি।
মোর বাণী
একদিন এ-বাতাসে ফুটিবে না,
মোর আঁখি এ-আলোকে লুটিবে না,
মোর হিয়া ছুটিবে না
অরুণের উদ্দীপ্ত আহ্বানে;
মোর কানে কানে
রজনী কবে না তার রহস্যবারতা,
শেষ করে যেতে হবে শেষ দৃষ্টি, মোর শেষ কথা।

এমন একান্ত করে চাওয়া
এও সত্য যত
এমন একান্ত ছেড়ে যাওয়া
সেও সেই মতো।
এ দুয়ের মাঝে তবু কোনোখানে আছে কোনো মিল;
নহিলে নিখিল
এতবড়ো নিদারুণ প্রবঞ্চনা
হাসিমুখে এতকাল কিছুতে বহিতে পারিত না।
সব তার আলো
কীটে-কাটা পুষ্পসম এতদিনে হয়ে যেত কালো।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
এই দেহটির ভেলা নিয়ে দিয়েছি সাঁতার গো,"এই দেহটির ভেলা নিয়ে দিয়েছি সাঁতার গো,
এই দু-দিনের নদী হব পার গো।
তার পরে যেই ফুরিয়ে যাবে বেলা,
ভাসিয়ে দেব ভেলা,
তার পরে তার খবর কী যে ধারি নে তার ধার গো,
তার পরে সে কেমন আলো, কেমন অন্ধকার গো।

আমি যে অজানার যাত্রী সেই আমার আনন্দ।
সেই তো বাধায় সেই তো মেটায় দ্বন্দ্ব।
জানা আমায় যেমনি আপন ফাঁদে         শক্ত করে বাঁধে
অজানা সে সামনে এসে হঠাৎ লাগায় ধন্দ,
এক-নিমেষে যায় গো ফেঁসে অমনি সকল বন্ধ।

অজানা মোর হালের মাঝি, অজানাই তো মুক্তি
তার সনে মোর চিরকালের চুক্তি।
ভয় দেখিয়ে ভাঙায় আমার ভয়
প্রেমিক সে নির্দয়।
মানে না সে বুদ্ধিসুদ্ধি বৃদ্ধজনার যুক্তি,
মুক্তারে সে মুক্ত করে ভেঙে তাহার শুক্তি।

ভাবিস বসে যেদিন গেছে সেদিন কি আর ফিরবে।
সেই কূলে কি এই তরী আর ভিড়বে।
ফিরবে না রে, ফিরবে না আর, ফিরবে না,
সেই  কূলে আর ভিড়বে না।
সামনেকে তুই ভয় করেছিস, পিছন তোরে ঘিরবে
এমনি কি তুই ভাগ্যহারা? ছিঁড়বে বাঁধন ছিঁড়বে।

ঘন্টা যে ওই বাজল কবি, হোক রে সভাভঙ্গ,
জোয়ার-জলে উঠেছে তরঙ্গ।
এখনো সে দেখায় নি তার মুখ,
তাই তো দোলে বুক।
কোন্‌ রূপে যে সেই অজানার কোথায় পাব সঙ্গ,
কোন্‌ সাগরের কোন্‌ কূলে গো কোন্‌ নবীনের রঙ্গ।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
এইক্ষণে মোর হৃদয়ের প্রান্তে আমার নয়ন-বাতায়নে,"এইক্ষণে
মোর হৃদয়ের প্রান্তে আমার নয়ন-বাতায়নে
যে-তুমি রয়েছ চেয়ে প্রভাত-আলোতে
সে-তোমার দৃষ্টি যেন নানা দিন নানা রাত্রি হতে
রহিয়া রহিয়া
চিত্তে মোর আনিছে বহিয়া
নীলিমার অপার সংগীত,
নিঃশব্দের উদার ইঙ্গিত।

আজি মনে হয় বারে বারে
যে মোর স্মরণের দূর পরপারে
দেখিয়াছ কত দেখা
কত যুগে, কত লোকে, কত জনতায়, কত একা।
সেই-সব দেখা আজি শিহরিছে দিকে দিকে
ঘাসে ঘাসে নিমিখে নিমিখে,
বেণুবনে ঝিলিমিলি পাতার ঝলক-ঝিকিমিকে।
কত নব নব অবগুণ্ঠনের তলে
দেখিয়াছ কত ছলে
চুপে চুপে
এক প্রেয়সীর মুখ কত রূপে রূপে
জন্মে জন্মে, নামহারা নক্ষত্রের গোধূলি-লগনে।
তাই আজি নিখিল গগনে
অনাদি মিলন তব অনন্ত বিরহ
এক পূর্ণ বেদনায় ঝংকারি উঠিছে অহরহ।

তাই যা দেখিছ তারে ঘিরেছে নিবিড়
যাহা দেখিছ না তারি ভিড়।
তাই আজি দক্ষিণ পবনে
ফাল্গুনের ফুলগন্ধে ভরিয়া উঠিছে বনে বনে
ব্যাপ্ত ব্যাকুলতা,
বহুশত জনমের চোখে-চোখে কানে-কানে কথা।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
এবার যে ওই এল সর্বনেশে গো,"এবার যে ওই এল সর্বনেশে গো।
বেদনায় যে বান ডেকেছে
রোদনে যায় ভেসে গো।
রক্ত-মেঘে ঝিলিক মারে,
বজ্র বাজে গহন-পারে,
কোন্‌ পাগোল ওই বারে বারে
উঠছে অট্টহেসে গো।
এবার যে ওই এল সর্বনেশে গো।

জীবন এবার মাতাল মরণ-বিহারে।
এইবেলা নে বরণ ক’রে
সব দিয়ে তোর ইহারে।
চাহিস নে আর আগুপিছু,
রাখিস নে তুই লুকিয়ে কিছু,
চরণে কর্‌ মাথা নিচু
সিক্ত আকুল কেশে গো।
এবার যে ওই এল সর্বনেশে গো।

পথটাকে আজ আপন করে নিয়ো রে।
গৃহ আঁধার হল, প্রদীপ
নিবল শয়ন-শিয়রে।
ঝড় এসে তোর ঘর ভরেছে,
এবার যে তোর ভিত নড়েছে,
শুনিস নি কি ডাক পড়েছে
নিরুদ্দেশের দেশে গো।
এবার যে ওই এল সর্বনেশে গো।

ছি ছি রে ওই চোখের জল আর ফেলিস নে।
ঢাকিস নে মুখ ভয়ে ভয়ে
কোণে আঁচল মেলিস নে।
কিসের তরে চিত্ত বিকল,
ভাঙুক না তোর দ্বারের শিকল,
বাহিরপানে ছোট্‌ না, সকল
দুঃখসুখের শেষে গো।
এবার যে ওই এল সর্বনেশে গো।

কণ্ঠে কি তোর জয়ধ্বনি ফুটবে না।
চরণে তোর রুদ্র তালে
নূপুর বেজে উঠবে না?
এই লীলা তোর কপালে যে
লেখা ছিল– সকল ত্যেজে
রক্তবাসে আয় রে সেজে
আয় না বধূর বেশে গো।
ওই বুঝি তোর এল সর্বনেশে গো।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
এবারে ফাল্গুনের দিনে সিন্ধুতীরের কুঞ্জবীথিকায়,"এবারে ফাল্গুনের দিনে সিন্ধুতীরের কুঞ্জবীথিকায়
এই যে আমার জীবন-লতিকায়
ফুটল কেবল শিউরে-ওঠা নতুন পাতা যত
রক্তবরন হৃদয়ব্যথার মতো;
দখিন হাওয়া ক্ষণে ক্ষণে দিল কেবল দোল,
উঠল কেবল মর্মর কল্লোল।
এবার শুধু গানের মৃদু গুঞ্জনে
বেলা আমার ফুরিয়ে গেল কুঞ্জবনের প্রাঙ্গণে।

আবার যেদিন আসবে আমার রূপের আগুন ফাল্গুনদিনের কাল
দখিন হাওয়ায় উড়িয়ে রঙিন পাল,
সেবারে এই সিন্ধুতীরের কুঞ্জবীথিকায়
যেন আমার জীবন-লতিকায়
ফোটে প্রেমের সোনার বরন ফুল
হয় যেন আকুল
নবীন রবির আলোকটি তাই বনের প্রাঙ্গণে
আনন্দ মোর জনম নিয়ে
তালি দিয়ে তালি দিয়ে
নাচে যেন গানের গুঞ্জনে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
ওরে তোদের ত্বর সহে না আর,"ওরে তোদের ত্বর সহে না আর?
এখনো শীত হয় নি অবসান।
পথের ধারে আভাস পেয়ে কার
সবাই মিলে গেয়ে উঠিস গান?
ওরে পাগল চাঁপা, ওরে উন্মত্ত বকুল,
কার তরে সব ছুটে এলি কৌতুকে আকুল।

মরণপথে তোরা প্রথম দল,
ভাবলি নে তো সময় অসময়।
শাখায় শাখায় তোদের কোলাহল
গন্ধে রঙে ছড়ায় বনময়।
সবার আগে উচ্চে হেসে ঠেলাঠেলি করে
উঠলি ফুটে, রাশি রাশি পড়লি ঝরে ঝরে।

বসন্ত সে আসবে যে ফাল্গুনে
দখিন হাওয়ার জোয়ার-জলে ভাসি
তাহার লাগি রইলি নে দিন গুণে
আগে-ভাগেই বাজিয়ে দিলি বাঁশি।
রাত না হতে পথের শেষে পৌঁছবি কোন্‌ মতে।
যা ছিল তোর কেঁদে হেসে ছড়িয়ে দিলি পথে!

ওরে খ্যাপা, ওরে হিসাব-ভোলা,
দূর হতে তার পায়ের শব্দে মেতে
সেই অতিথির ঢাকতে পথের ধুলা
তোরা আপন মরণ দিলি পেতে।
না দেখে না শুনেই তোদের পড়ল বাঁধন খসে,
চোখের দেখার অপেক্ষাতে রইলি নে আর বসে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
"ওরে  নবীন, ওরে আমার কাঁচা","ওরে  নবীন, ওরে আমার কাঁচা,
ওরে সবুজ, ওরে অবুঝ,
আধমরাদের ঘা মেরে তুই বাঁচা।
রক্ত আলোর মদে মাতাল ভোরে
আজকে যে যা বলে বলুক তোরে,
সকল তর্ক হেলায় তুচ্ছ ক’রে
পুচ্ছটি তোর উচ্চে তুলে নাচা।
আয় দুরন্ত, আয় রে আমার কাঁচা।

খাঁচাখানা দুলছে মৃদু হাওয়ায়;
আর তো কিছুই নড়ে না রে
ওদের ঘরে, ওদের ঘরের দাওয়ায়।
ওই যে প্রবীণ, ওই যে পরম পাকা,
চক্ষুকর্ণ দুইটি ডানায় ঢাকা,
ঝিমায় যেন চিত্রপটে আঁকা
অন্ধকারে বন্ধ করা খাঁচায়।
আয় জীবন্ত, আয় রে আমার কাঁচা।

বাহিরপানে তাকায় না যে কেউ,
দেখে না যে বাণ ডেকেছে
জোয়ার-জলে উঠছে প্রবল ঢেউ।
চলতে ওরা চায় না মাটির ছেলে
মাটির ‘পরে চরণ ফেলে ফেলে,
আছে অচল আসনখানা মেলে
যে যার আপন উচ্চ বাঁশের মাচায়,
আয় অশান্ত, আয় রে আমার কাঁচা।

তোরে হেথায় করবে সবাই মানা।
হঠাৎ আলো দেখবে যখন
ভাববে এ কী বিষম কাণ্ডখানা।
সংঘাতে তোর উঠবে ওরা রেগে,
শয়ন ছেড়ে আসবে ছুটে বেগে,
সেই সুযোগে ঘুমের থেকে জেগে
লাগবে লড়াই মিথ্যা এবং সাঁচায়।
আয় প্রচণ্ড, আয় রে আমার কাঁচা।

শিকল-দেবীর ওই যে পূজাবেদী
চিরকাল কি রইবে খাড়া।
পাগলামি তুই আয় রে দুয়ার ভেদি।
ঝড়ের মাতন, বিজয়-কেতন নেড়ে
অট্টহাস্যে আকাশখানা ফেড়ে,
ভোলানাথের ঝোলাঝুলি ঝেড়ে
ভুলগুলো সব আন্‌ রে বাছা-বাছা।
আয় প্রমত্ত, আয় রে আমার কাঁচা।

আন্‌ রে টেনে বাঁধা-পথের শেষে।
বিবাগী কর্‌ অবাধপানে,
পথ কেটে যাই অজানাদের দেশে।
আপদ আছে, জানি অঘাত আছে,
তাই জেনে তো বক্ষে পরান নাচে,
ঘুচিয়ে দে ভাই পুঁথি-পোড়োর কাছে
পথে চলার বিধিবিধান যাচা।
আয় প্রমুক্ত, আয় রে আমার কাঁচা।

চিরযুবা তুই যে চিরজীবী,
জীর্ণ জরা ঝরিয়ে দিয়ে
প্রাণ অফুরান ছড়িয়ে দেদার দিবি।
সবুজ নেশায় ভোর করেছি ধরা,
ঝড়ের মেঘে তোরি তড়িৎ ভরা,
বসন্তেরে পরাস আকুল-করা
আপন গলার বকুল-মাল্যগাছা,
আয় রে অমর, আয় রে আমার কাঁচা।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
কত লক্ষ বরষের তপস্যার ফলে,"কত লক্ষ বরষের তপস্যার ফলে
ধরণীর তলে
ফুটিয়াছে আজি এ মাধবী।
এ আনন্দচ্ছবি
যুগে যুগে ঢাকা ছিল অলক্ষ্যের বক্ষের আঁচলে।

সেইমতো আমার স্বপনে
কোনো দূর যুগান্তরে বসন্তকাননে
কোনো এক কোণে
একবেলাকার মুখে একটুকু হাসি
উঠিবে বিকাশি–
এই আশা গভীর গোপনে
আছে মোর মনে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
কে তোমারে দিল প্রাণ রে পাষাণ,"কে তোমারে দিল প্রাণ
রে পাষাণ।
কে তোমারে জোগাইছে এ অমৃতরস
বরষ বরষ।
তাই দেবলোকপানে নিত্য তুমি রাখিয়াছ ধরি
ধরণীর আনন্দমঞ্জরী;
তাই তো তোমারে ঘিরি বহে বারোমাস
অবসন্ন বসন্তের বিদায়ের বিষণ্ন নিশ্বাস;
মিলনরজনীপ্রান্তে ক্লান্ত চোখে
ম্লান দীপালোকে
ফুরায়ে গিয়াছে যত অশ্রু-গলা গান
তোমার অন্তরে তারা আজিও জাগিছে অফুরান,
হে পাষাণ, অমর পাষাণ।

বিদীর্ণ হৃদয় হতে বাহিরে আনিল বহি
সে রাজবিরহী
বিরহের রত্নখানি;
দিল আনি
বিশ্বলোক-হাতে
সবার সাক্ষাতে।
নাই সেথা সম্রাটের প্রহরী সৈনিক,
ঘিরিয়া ধরেছে তারে দশ দিক।
আকাশ তাহার ‘পরে
যত্নভরে
রেখে দেয় নীরব চুম্বন
চিরন্তন;
প্রথম মিলনপ্রভা
রক্তশোভা
দেয় তারে প্রভাত-অরুণ,
বিরহের ম্লানহাসে
পাণ্ডুভাসে
জ্যোৎস্না তারে করিছে করুণ।

সম্রাটমহিষী,
তোমার প্রেমের স্মৃতি সৌন্দর্যে হয়েছে মহীয়সী।
সে-স্মৃতি তোমারে ছেড়ে
গেছে বেড়ে
সর্বলোকে
জীবনের অক্ষয় আলোকে।

অঙ্গ ধরি সে অনঙ্গস্মৃতি
বিশ্বের প্রীতির মাঝে মিলাইছে সম্রাটের প্রীতি।
রাজ-অন্তঃপুর হতে আনিল বাহিরে
গৌরবমুকুট তব, পরাইল সকলের শিরে
যেথা  যার রয়েছে প্রেয়সী
রাজার প্রাসাদ হতে দীনের কুটিরে–
তোমার প্রেমের স্মৃতি সবারে করিল মহীয়সী।

সম্রাটের মন,
সম্রাটের ধনজন
এই রাজকীর্তি হতে করিয়াছে বিদায়গ্রহণ।
আজ সর্বমানবের অনন্ত বেদনা
এ পষাণ-সুন্দরীরে
আলিঙ্গনে ঘিরে
রাত্রিদিন করিছে সাধানা।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
কোন্‌ ক্ষণে সৃজনের সমুদ্রমন্থনে,"কোন্‌ ক্ষণে
সৃজনের সমুদ্রমন্থনে
উঠেছিল দুই নারী
অতলের শয্যাতল ছাড়ি।
একজনা উর্বশী, সুন্দরী,
বিশ্বের কামনা-রাজ্যে রানী,
স্বর্গের অপ্সরী।
অন্যজনা লক্ষ্মী সে কল্যাণী,
বিশ্বের জননী তাঁরে জানি,
স্বর্গের ঈশ্বরী।

একজন তপোভঙ্গ করি
উচ্চহাস্য-অগ্নিরসে ফাল্গুনের সুরাপাত্র ভরি
নিয়ে যায় প্রাণমন হরি,
দু-হাতে ছড়ায় তারে বসন্তের পুষ্পিত প্রলাপে,
রাগরক্ত কিংশুকে গোলাপে,
নিদ্রাহীন যৌবনের গানে।

আরজন ফিরাইয়া আনে
অশ্রুর শিশির-স্নানে
স্নিগ্ধ বাসনায়;
হেমন্তের হেমকান্ত সফল শান্তির পূর্ণতায়;
ফিরাইয়া আনে
নিখিলের আশীর্বাদপানে
অচঞ্চল লাবণ্যের স্মিতহাস্যসুধায় মধুর।
ফিরাইয়া আনে ধীরে
জীবনমৃত্যুর
পবিত্র সংগমতীর্থতীরে
অনন্তের পূজার মন্দিরে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
জানি আমার পায়ের শব্দ রাত্রে দিনে শুনতে তুমি পাও,"জানি আমার পায়ের শব্দ রাত্রে দিনে শুনতে তুমি পাও,
খুশি হয়ে পথের পানে চাও।
খুশি তোমার ফুটে ওঠে শরৎ-আকাশে
অরুণ-আভাসে।
খুশি তোমার ফাগুনবনে আকুল হয়ে পড়ে
ফুলের ঝড়ে ঝড়ে।
আমি যতই চলি তোমার কাছে
পথটি চিনে চিনে
তোমার সাগর অধিক করে নাচে
দিনের পরে দিনে।

জীবন হতে জীবনে মোর পদ্মটি যে ঘোমটা খুলে খুলে
ফোটে তোমার মানস-সরোবরে–
সূর্যতারা ভিড় ক’রে তাই ঘুরে ঘুরে বেড়ায় কূলে কূলে
কৌতূহলের ভরে।
তোমার জগৎ আলোর মঞ্জরী
পূর্ণ করে তোমার অঞ্জলি।
তোমার লাজুক স্বর্গ আমার গোপন আকাশে
একটি করে পাপড়ি খোলে প্রেমের বিকাশে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
তুমি কি কেবল ছবি শুধু পটে লিখা,"তুমি কি কেবল ছবি শুধু পটে লিখা।
ওই যে সুদূর নীহারিকা
যারা করে আছে ভিড়
আকাশের নীড়;
ওই যে যারা দিনরাত্রি
অলো-হাতে চলিয়াছে আঁধারের যাত্রী
গ্রহ তারা রবি
তুমি কি তাদেরি মতো সত্য নও।
হায় ছবি, তুমি শুধু ছবি।

চিরচঞ্চলের মাঝে তুমি কেন শান্ত হয়ে রও।
পথিকের সঙ্গ লও
ওগো পথহীন।
কেন রাত্রিদিন
সকলের মাঝে থেকে সবা হতে আছ এত দূরে
স্থিরতার চির অন্তঃপুরে।
এই ধূলি
ধূসর অঞ্চল তুলি
বায়ুভরে ধায় দিকে দিকে;
বৈশাখে সে বিধবার আভরণ খুলি
তপস্বিনী ধরণীরে সাজায় গৈরিকে;
অঙ্গে তার পত্রলিখা দেয় লিখে
বসন্তের মিলন-উষায়,
এই ধূলি এও সত্য হায়;
এই তৃণ
বিশ্বের চরণতলে লীন
এরা যে অস্থির, তাই এরা সত্য সবি–
তুমি স্থির, তুমি ছবি,
তুমি শুধু ছবি।

একদিন এই পথে চলেছিলে আমাদের পাশে।
বক্ষ তব দুলিত নিশ্বাসে;
অঙ্গে অঙ্গে প্রাণ তব
কত গানে কত নাচে
রচিয়াছে
আপনার ছন্দ নব নব
বিশ্বতালে রেখে তাল;
সে যে আজ হল কত কাল।
এ জীবনে
আমার ভুবনে
কত সত্য ছিলে।
মোর চক্ষে এ নিখিলে
দিকে দিকে তুমিই লিখিলে
রূপের তুলিকা ধরি রসের মুরতি।
সে-প্রভাতে তুমিই তো ছিলে
এ-বিশ্বের বাণী মূর্তিমতী।

একসাথে পথে যেতে যেতে
রজনীর আড়ালেতে
তুমি গেলে থামি।
তার পরে আমি
কত দুঃখে সুখে
রাত্রিদিন চলেছি সম্মুখে।
চলেছে জোয়ার-ভাঁটা আলোকে আঁধারে
আকাশ-পাথারে;
পথের দুধারে
চলেছে ফুলের দল নীরব চরণে
বরনে বরনে;
সহস্রধারায় ছোটে দুরন্ত জীবন-নির্ঝরিণী
মরণের বাজায়ে কিঙ্কিণী।
অজানার সুরে
চলিয়াছি দূর হতে দূরে–
মেতেছি পথের প্রেমে।

তুমি পথ হতে নেমে
যেখানে দাঁড়ালে
সেখানেই আছ থেমে।
এই তৃণ, এই ধূলি– ওই তারা, ওই শশী-রবি
সবার আড়ালে
তুমি ছবি, তুমি শুধু ছবি।

কী প্রলাপ কহে কবি।
তুমি ছবি?
নহে নহে, নও শুধু ছবি।
কে বলে রয়েছ স্থির রেখার বন্ধনে
নিস্তব্ধ ক্রন্দনে।
মরি মরি, সে আনন্দ থেমে যেত যদি
এই নদী
হারাত তরঙ্গবেগ,
এই মেঘ
মুছিয়া ফেলিত তার সোনার লিখন।
তোমার চিকন
চিকুরের ছায়াখানি বিশ্ব হতে যদি মিলাইত
তবে
একদিন কবে
চঞ্চল পবনে লীলায়িত
মর্মর-মুখর ছায়া মাধবী-বনের
হত স্বপনের।
তোমায় কি গিয়েছিনু ভুলে।
তুমি যে নিয়েছ বাসা জীবনের মূলে
তাই ভুল।
অন্যমনে চলি পথে, ভুলি নে কি ফুল।
ভুলি নে কি তারা।

তবুও তাহারা
প্রাণের নিশ্বাসবায়ু করে সুমধুর,
ভুলের শূন্যতা-মাঝে ভরি দেয় সুর।
ভুলে থাকা নয় সে তো ভোলা;
বিস্মৃতির মর্মে বসি রক্তে মোর দিয়েছ যে দোলা।
নয়নসম্মুখে তুমি নাই,
নয়নের মাঝখানে নিয়েছ যে ঠাঁই;
আজি তাই
শ্যামলে শ্যামল তুমি, নীলিমায় নীল।
আমার নিখিল
তোমাতে পেয়েছে তার অন্তরের মিল।
নাহি জানি, কেহ নাহি জানে
তব সুর বাজে মোর গানে;
কবির অন্তরে তুমি কবি,
নও ছবি, নও ছবি, নও শুধু ছবি।
তোমারে পেয়েছি কোন্‌ প্রাতে,
তার পরে হারায়েছি রাতে।
তার পরে অন্ধকারে অগোচরে তোমারেই লভি।
নও ছবি, নও তুমি ছবি।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
"তুমি দেবে, তুমি মোরে দেবে","তুমি দেবে, তুমি মোরে দেবে,
গেল দিন এই কথা নিত্য ভেবে ভেবে।
সুখে দুঃখে উঠে নেবে
বাড়ায়েছি হাত
দিনরাত;
কেবল ভেবেছি, দেবে, দেবে,
আরো কিছু দেবে।

দিলে, তুমি দিলে, শুধু দিলে;
কভু পলে পলে তিলে তিলে,
কভু অকস্মাৎ বিপুল প্লাবনে
দানের শ্রাবণে।
নিয়েছি, ফেলেছি কত, দিয়েছি ছড়ায়ে,
হাতে পায়ে রেখেছি জড়ায়ে
জালের মতন;
দানের রতন
লাগিয়েছি ধুলার খেলায়
অযত্নে হেলায়,
আলস্যের ভরে
ফেলে গেছি ভাঙা খেলাঘরে।
তবু তুমি দিলে, শুধু দিলে, শুধু দিলে,
তোমার দানের পাত্র নিত্য ভরে উঠিছে নিখিলে।

অজস্র তোমার
সে নিত্য দানের ভার
আজি আর
পারি না বহিতে।
পারি না সহিতে
এ ভিক্ষুক হৃদয়ের অক্ষয় প্রত্যাশা,
দ্বারে তব নিত্য যাওয়া-আসা।
যত পাই তত পেয়ে পেয়ে
তত চেয়ে চেয়ে
পাওয়া মোর চাওয়া মোর শুধু বেড়ে যায়;
অনন্ত সে দায়
সহিতে না পারি হায়
জীবনে প্রভাত-সন্ধ্যা ভরিতে ভিক্ষায়।
লবে তুমি, মোরে তুমি লবে, তুমি লবে,
এ প্রার্থনা পুরাইবে কবে।
শূন্য পিপাসায় গড়া এ পেয়ালাখানি
ধুলায় ফেলিয়া টানি,
সারা রাত্রি পথ-চাওয়া কম্পিত আলোর
প্রতীক্ষার দীপ মোর
নিমেষে নিবায়ে
নিশীথের বায়ে,
আমার কণ্ঠের মালা তোমার গলায় প’রে
লবে মোরে লবে মোরে
তোমার দানের স্তূপ হতে
তব রিক্ত আকাশের অন্তহীন নির্মল আলোতে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
তোমার শঙ্খ ধুলায় প’ড়ে,"তোমার শঙ্খ ধুলায় প’ড়ে,
কেমন করে সইব।
বাতাস আলো গেল মরে
এ কী রে দুর্দৈব।
লড়বি কে আয় ধ্বজা বেয়ে,
গান আছে যার ওঠ-না গেয়ে,
চলবি যারা চল্‌ রে ধেয়ে,
আয় না রে নিঃশঙ্ক।
ধুলয় পড়ে রইল চেয়ে
ওই যে অভয় শঙ্খ।

চলেছিলাম পূজার ঘরে
সাজিয়ে ফুলের অর্ঘ্য।
খুঁজি সারাদিনের পরে
কোথায় শান্তি-শর্গ।
এবার আমার হৃদয়-ক্ষত
ভেবেছিলাম হবে গত,
ধুয়ে মলিন চিহ্ন যত
হব নিষ্কলঙ্ক।
পথে দেখি ধুলায় নত
তোমার মহাশঙ্খ।

আরতি-দীপ এই কি জ্বালা।
এই কি আমার সন্ধ্যা।
গাঁথার রক্তজবার মালা?
হায় রজনীগন্ধা।
ভেবেছিলাম যোঝাযুঝি
মিটিয়ে পাব বিরাম খুঁজি,
চুকিয়ে দিয়ে ঋণের পুঁজি,
লব তোমার অঙ্ক।
হেনকালে ডাকল বুঝি
নীরব তব শঙ্খ।

যৌবনেরি পরশমণি
করাও তবে স্পর্শ।
দীপক-তানে উঠুক ধ্বনি
দীপ্ত প্রাণের হর্ষ।
নিশার বক্ষ বিদায় করে
উদ্‌বোধনে গগন ভরে
অন্ধ দিকে দিগন্তরে
জাগাও-না আতঙ্ক।
দুই হাতে আজ তুলব ধরে
তোমার জয়শঙ্খ।

জানি জানি তন্দ্রা মম
রইবে না আর চক্ষে।
জানি শ্রাবণধারা-সম
বাণ বাজিয়ে বক্ষে।
কেউ বা ছুটে আসবে পাশে,
কাঁদবে বা কেউ দীর্ঘশ্বাসে,
দুঃস্বপনে কাঁপবে ত্রাসে
সুপ্তির পর্যঙ্ক।
বাজবে যে আজ মহোল্লাসে
তোমার মহাশঙ্খ।

তোমার কাছে আরাম চেয়ে
পেলাম শুধু লজ্জা।
এবার সকল অঙ্গ ছেয়ে
পরাও রণসজ্জা।
ব্যাঘাত আসুক নব নব,
আঘাত খেয়ে অটল রব,
বক্ষে আমার দুঃখে তব
বাজবে জয়ডঙ্ক।
দেব সকল শক্তি, লব
অভয় তব শঙ্খ।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
তোমারে কি বারবার করেছিনু অপমান,"তোমারে কি বারবার করেছিনু অপমান।
এসেছিলে গেয়ে গান
ভোরবেলা;
ঘুম ভাঙাইলে ব’লে মেরেছিনু ঢেলা
বাতায়ন হতে,
পরক্ষণে কোথা তুমি লুকাইলে জনতার স্রোতে।
ক্ষুধিত দরিদ্রসম
মধ্যাহ্নে, এসেছে দ্বারে মম।
ভেবেছিনু, এ কী দায়,
কাজের ব্যাঘাত এ-যে।’ দূর হতে করেছি বিদায়।

সন্ধ্যাবেলা এসেছিলে যেন মৃত্যুদূত
জ্বালায়ে মশাল-আলো, অস্পষ্ট অদ্ভুত
দুঃস্বপ্নের মতো।
দস্যু ব’লে শত্রু ব’লে ঘরে দ্বার যত
দিনু রোধ করি।
গেলে চলি, অন্ধকার উঠিল শিহরি।
এরি লাগি এসেছিলে, হে বন্ধু অজানা–
তোমারে করিব মানা,
তোমারে ফিরায়ে দিব, তোমারে মারিব,
তোমা-কাছে যত ধার সকলি ধারিব,
না করিয়া শোধ
দুয়ার করিব রোধ।

তার পরে অর্ধরাতে
দীপ-নেবা অন্ধকারে বসিয়া ধুলাতে
মনে হবে আমি বড়ো একা
যাহারে ফিরায়ে দিনু বিনা তারি দেখা।
এ দীর্ঘ জীবন ধরি
বহুমানে যাহাদের নিয়েছিনু বরি
একাগ্র উৎসুক,
আঁধারে মিলায়ে যাবে তাহাদের মুখ।
যে আসিল ছিনু অন্যমনে,
যাহারে দেখি নি চেয়ে নয়নের কোণে,
যারে নাহি চিনি,
যার ভাষা বুঝিতে পারি নি,
অর্ধরাতে দেখা দিবে বারেবারে তারি মুখ নিদ্রাহীন চোখে
রজনীগন্ধার গন্ধে তারার আলোকে।
বারেবারে ফিরে-যাওয়া অন্ধকারে বাজিবে হৃদয়ে
বারেবারে-ফিরে-আসা হয়ে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
দূর হতে কী শুনিস মৃত্যুর গর্জন,"দূর হতে কী শুনিস মৃত্যুর গর্জন, ওরে দীন,
ওরে উদাসীন–
ওই ক্রন্দনের কলরোল,
লক্ষ বক্ষ হতে মুক্ত রক্তের কল্লোল।
বহ্নিবন্যা-তরঙ্গের বেগ,
বিষশ্বাস-ঝটিকার মেঘ,
ভূতল গগন
মূর্ছিত বিহ্বল-করা মরণে মরণে আলিঙ্গন;
ওরি মাঝে পথ চিরে চিরে
নূতন সমুদ্রতীরে
তরী নিয়ে দিতে হবে পাড়ি,
ডাকিছে কাণ্ডারী
এসেছে আদেশ–
বন্দরে বন্ধনকাল এবারের মতো হল শেষ,
পুরানো সঞ্চয় নিয়ে ফিরে ফিরে শুধু বেচাকেনা
আর চলিবে না।
বঞ্চনা বাড়িয়া ওঠে, ফুরায় সত্যের যত পুঁজি,
কাণ্ডারী ডাকিছে তাই বুঝি–
“তুফানের মাঝখানে
নূতন সমুদ্রতীরপানে
দিতে হবে পাড়ি।”
তাড়াতাড়ি
তাই ঘর ছাড়ি
চারি দিক হতে ওই দাঁড়-হাতে ছুটে আসে দাঁড়ী।

“নূতন উষার স্বর্ণদ্বার
খুলিতে বিলম্ব কত আর।”
এ কথা শুধায় সবে
ভীত আর্তরবে
ঘুম হতে অকস্মাৎ জেগে।
ঝড়ের পুঞ্জিত মেঘে
কালোয় ঢেকেছে আলো–জানে না তো কেউ
রাত্রি আছে কি না আছে; দিগন্তে ফেনায়ে উঠে ঢেউ–
তারি মাঝে ফুকারে কাণ্ডারী–
“নূতন সমুদ্রতীরে তরী নিয়ে দিতে হবে পাড়ি।”
বাহিরিয়া এল কা’রা। মা কাঁদিছে পিছে,
প্রেয়সী দাঁড়ায়ে দ্বারে নয়ন মুদিছে।
ঝড়ের গর্জনমাঝে
বিচ্ছেদের হাহাকার বাজে;
ঘরে ঘরে শূন্য হল আরামের শয্যাতল;
“যাত্রা করো, যাত্রীদল”
উঠেছে আদেশ,
“বন্দরের কাল হল শেষ।”

মৃত্য ভেদ করি
দুলিয়া চলেছে তরী।
কোথায় পৌঁছিবে ঘাটে, কবে হবে পার,
সময় তো নাই শুধাবার।
এই শুধু জানিয়াছে সার
তরঙ্গের সাথে লড়ি
বাহিয়া চলিতে হবে তরী।
টানিয়া রাখিতে হবে পাল,
আঁকড়ি ধরিতে হবে হাল;
বাঁচি আর মরি
বাহিয়া চলিতে হবে তরী।
এসেছে আদেশ–
বন্দরের কাল হল শেষ।

অজানা সমুদ্রতীর, অজানা সে-দেশ–
সেথাকার লাগি
উঠিয়াছে জাগি
ঝটিকার কণ্ঠে কণ্ঠে শূন্যে শূন্যে প্রচণ্ড আহ্বান।
মরণের গান
উঠেছে ধ্বনিয়া পথে নবজীবনের অভিসারে
ঘোর অন্ধকারে।
যত দুঃখ পৃথিবীর, যত পাপ, যত অমঙ্গল,
যত অশ্রুজল,
যত হিংসা হলাহল,
সমস্ত উঠিছে তরঙ্গিয়া,
কূল উল্লঙ্ঘিয়া,
ঊর্ধ্ব আকাশেরে ব্যঙ্গ করি।
তবু বেয়ে তরী
সব ঠেলে হতে হবে পার,
কানে নিয়ে নিখিলের হাহাকার,
শিরে লয়ে উন্মত্ত দুর্দিন,
চিত্তে নিয়ে আশা অন্তহীন,
হে নির্ভীক, দুঃখ অভিহত।
ওরে ভাই, কার নিন্দা কর তুমি। মাথা করো নত।
এ আমার এ তোমার পাপ।
বিধাতার বক্ষে এই তাপ
বহু যুগ হতে জমি বায়ুকোণে আজিকে ঘনায়–
ভীরুর ভীরুতাপুঞ্জ, প্রবলের উদ্ধত অন্যায়,
লোভীর নিষ্ঠুর লোভ,
বঞ্চিতের নিত্য চিত্তক্ষোভ,
জাতি-অভিমান,
মানবের অধিষ্ঠাত্রী দেবতার বহু অসম্মান,
বিধাতার বক্ষ আজি বিদীরিয়া
ঝটিকার দীর্ঘশ্বাসে জলে স্থলে বেড়ায় ফিরিয়া।
ভাঙিয়া পড়ুক ঝড়, জাগুক তুফান,
নিঃশেষ হইয়া যাক নিখিলের যত বজ্রবাণ।
রাখো নিন্দাবাণী, রাখো আপন সাধুত্ব আভিমান,
শুধু একমনে হও পার
এ প্রলয়-পারাবার
নূতন সৃষ্টির উপকূলে
নূতন বিজয়ধ্বজা তুলে।

দুঃখেরে দেখেছি নিত্য, পাপেরে দেখেছি নানা ছলে;
অশান্তির ঘূর্ণি দেখি জীবনের স্রোতে পলে পলে;
মৃত্যু করে লুকোচুরি
সমস্ত পৃথিবী জুড়ি।
ভেসে যায় তারা সরে যায়
জীবনেরে করে যায়
ক্ষণিক বিদ্রূপ।
আজ দেখো তাহাদের অভ্রভেদী বিরাট স্বরূপ।
তার পরে দাঁড়াও সম্মুখে,
বলো অকম্পিত বুকে–
“তোরে নাহি করি ভয়,
এ সংসারে প্রতিদিন তোরে করিয়াছি জয়।
তোর চেয়ে আমি সত্য, এ বিশ্বাসে প্রাণ দিব, দেখ্‌।
শান্তি সত্য, শিব সত্য, সত্য সেই চিরন্তন এক।”

মৃত্যুর অন্তরে পশি অমৃত না পাই যদি খুঁজে,
সত্য যদি নাহি মেলে দুঃখ সাথে যুঝে,
পাপ যদি নাহি মরে যায়
আপনার প্রকাশ-লজ্জায়,
অহংকার ভেঙে নাহি পড়ে আপনার অসহ্য সজ্জায়,
তবে ঘরছাড়া সবে
অন্তরের  কী আশ্বাস-রবে
মরিতে ছুটিছে শত শত
প্রভাত-আলোর পানে লক্ষ লক্ষ নক্ষত্রের মতো।
বীরের এ রক্তস্রোত, মাতার এ অশ্রুধারা
এর যত মূল্য সে কি ধরার ধুলায় হবে হারা।
স্বর্গ কি হবে না কেনা।
বিশ্বের ভাণ্ডারী শুধিবে না
এত ঋণ?
রাত্রির তপস্যা সে কি আনিবে না দিন।
নিদারুণ দুঃখরাতে
মৃত্যুঘাতে
মানুষ চূর্ণিল যবে নিজ মর্তসীমা
তখন দিবে না দেখা দেবতার অমর মহিমা?",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
নিত্য তোমার পায়ের কাছে,"নিত্য তোমার পায়ের কাছে
তোমার বিশ্ব তোমার আছে
কোনোখানে অভাব কিছু নাই।
পূর্ণ তুমি, তাই
তোমার ধনে মানে তোমার আনন্দ না ঠেকে।
তাই তো একে একে
যা-কিছু ধন তোমার আছে আমার ক’রে লবে।
এমনি করেই হবে
এ ঐশ্বর্যে তব
তোমার আপন কাছে, প্রভু, নিত্য নব নব।
এমনি করেই দিনে দিনে
আমার চোখে লও যে কিনে
তোমার সূর্যোদয়।
এমনি করেই দিনে দিনে
আপন প্রেমের পরশমণি, আপনি যে লও চিনে
আমার পরান করি হিরন্ময়।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
পউষের পাতা-ঝরা তপোবনে,"পউষের পাতা-ঝরা তপোবনে
আজি কী কারণে
টলিয়া পড়িল আসি বসন্তের মাতাল বাতাস;
নাই লজ্জা, নাই ত্রাস,
আকাশে ছড়ায় উচ্চহাস
চঞ্চলিয়া শীতের প্রহর
শিশির-মন্থর।

বহুদিনকার
ভুলে-যাওয়া যৌবন আমার
সহসা কী মনে ক’রে
পত্র তার পাঠায়েছে মোরে
উচ্ছৃঙ্খল বসন্তের হাতে
অকস্মাৎ সংগীতের ইঙ্গিতের সাথে।

লিখেছে সে–
আছি আমি অনন্তের দেশে
যৌবন তোমার
চিরদিনকার।
গলে মোর মন্দারের মালা,
পীত মোর উত্তরীয় দূর বনান্তের গন্ধ-ঢালা।
বিরহী তোমার লাগি
আছি জাগি
দক্ষিণ-বাতাসে
ফাল্গুনের নিশ্বাসে নিশ্বাসে।
আছি জাগি চক্ষে চক্ষে হাসিতে হাসিতে
কত মধু মধ্যাহ্নের বাঁশিতে বাঁশিতে।

লিখেছে সে–
এসো এসো চলে এসো বয়সের জীর্ণ পথশেষে,
মরণের সিংহদ্বার
হয়ে এসো পার;
ফেলে এসো ক্লান্ত পুষ্পহার।
ঝরে পড়ে ফোটা ফুল, খসে পড়ে জীর্ণ পত্রভার,
স্বপ্ন যায় টুটে,
ছিন্ন আশা ধূলিতলে পড়ে লুটে।
শুধু আমি যৌবন তোমার
চিরদিনকার,
ফিরে ফিরে মোর সাথে দেখা তব হবে বারম্বার
জীবনের এপার ওপার।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
"পাখিরে দিয়েছ গান, গায় সেই গান","পাখিরে দিয়েছ গান, গায় সেই গান,
তার বেশি করে না সে দান।
আমারে দিয়েছ স্বর, আমি তার বেশি করি দান,
আমি গাই গান।

বাতাসেরে করেছ স্বাধীন,
সহজে সে ভৃত্য তব বন্ধনবিহীন।
আমারে দিয়েছ যত বোঝা,
তাই নিয়ে চলি পথে কভু বাঁকা কভু সোজা।
একে একে ফেলে ভার মরণে মরণে
নিয়ে যাই তোমার চরণে
একদিন রিক্তহস্ত সেবায় স্বাধীন;
বন্ধন যা দিলে মোরে করি তারে মুক্তিতে বিলীন।

পূর্ণিমারে দিলে হাসি;
সুখস্বপ্ন-রসরাশি
ঢালে তাই, ধরণীর করপুট সুধায় উচ্ছ্বাসি।
দুঃখখানি দিলে মোরে তপ্ত ভালে থুয়ে,
অশ্রুজলে তারে ধুয়ে ধুয়ে
আনন্দ করিয়া তারে ফিরায়ে আনিয়া দিই হাতে
দিনশেষে মিলনের রাতে।

তুমি তো গড়েছ শুধু এ মাটির ধরণী তোমার
মিলাইয়া আলোকে আঁধার।
শূন্যহাতে সেথা মোরে রেখে
হাসিছ আপনি সেই শূন্যের আড়ালে গুপ্ত থেকে।
দিয়েছ আমার ‘পরে ভার
তোমার স্বর্গটি রচিবার।

আর সকলের তুমি দাও,
শুধু মোর কাছে তুমি চাও।
আমি যাহা দিতে পারি আপনার প্রেমে,
সিংহাসন হতে নেমে
হসিমুখে বক্ষে তুলে নাও।
মোর হাতে যাহা দাও
তোমার আপন হাতে তার বেশি ফিরে তুমি পাও।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
পুরাতন বৎসরের জীর্ণক্লান্ত রাত্রি,"পুরাতন বৎসরের জীর্ণক্লান্ত রাত্রি
ওই কেটে গেল; ওরে যাত্রী।
তোমার পথের ‘পরে তপ্ত রৌদ্র এনেছে আহ্বান
রুদ্রের ভৈরব গান।
দূর হতে দূরে
বাজে পথ শীর্ণ তীব্র দীর্ঘতান সুরে,
যেন পথহারা
কোন্‌ বৈরাগীর একতারা।

ওরে যাত্রী,
ধূসর পথের ধুলা সেই তোর ধাত্রী;
চলার অঞ্চলে তোরে ঘূর্ণাপাকে বক্ষেতে আবরি
ধরার বন্ধন হতে নিয়ে যাক হরি
দিগন্তের পারে দিগন্তরে।
ঘরের মঙ্গলশঙ্খ নহে তোর তরে,
নহে রে সন্ধ্যার দীপালোক,
নহে প্রেয়সীর অশ্রু-চোখ।
পথে পথে অপেক্ষিছে কালবৈশাখীর আশীর্বাদ,
শ্রাবণরাত্রির বজ্রনাদ।
পথে পথে কন্টকের অভ্যর্থনা,
পথে পথে গুপ্তসর্প গুপ্তসর্প গূঢ়ফণা।
নিন্দা দিবে জয়শঙ্খনাদ
এই তোর রুদ্রের প্রসাদ।

ক্ষতি এনে দিবে পদে অমূল্য অদৃশ্য উপহার।
চেয়েছিলি অমৃতের অধিকার–
সে তো নহে সুখ, ওরে, সে নহে বিশ্রাম,
নহে শান্তি, নহে সে আরাম।
মৃত্যু তোরে দিবে হানা,
দ্বারে দ্বারে পাবি মানা,
এই তোর নব বৎসরের আশীর্বাদ,
এই তোর রুদ্রের প্রসাদ
ভয় নাই, ভয় নাই, যাত্রী।
ঘরছাড়া দিকহারা অলক্ষ্মী তোমার বরদাত্রী।

পুরাতন বৎসরের জীর্ণক্লান্ত রাত্রি
ওই কেটে গেল, ওরে যাত্রী।
এসেছে নিষ্ঠুর,
হোক রে দ্বারের বন্ধ দূর,
হোক রে মদের পাত্র চুর।
নাই বুঝি, নাই চিনি, নাই তারে জানি,
ধরো তার পাণি;
ধ্বনিয়া উঠুক তব হৃৎকম্পনে তার দীপ্ত বাণী।
ওরে যাত্রী
গেছে কেটে, যাক কেটে পুরাতন রাত্রি।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
বলাকা (সন্ধ্যারাগে-ঝিলিমিলি ঝিলমের স্রোতখানি বাঁকা),"সন্ধ্যারাগে-ঝিলিমিলি ঝিলমের স্রোতখানি বাঁকা
আঁধারে মলিন হল, যেন খাপে ঢাকা
বাঁকা তলোয়ার!
দিনের ভাঁটার শেষে রাত্রির জোয়ার
এল তার ভেসে-আসা তারাফুল নিয়ে কালো জলে;
অন্ধকার গিরিতটতলে
দেওদার-তরু সারে সারে;
মনে হল, সৃষ্টি যেন স্বপ্নে চায় কথা কহিবারে,
বলিতে না পারে স্পষ্ট করি—
অব্যক্ত ধ্বনির পুঞ্জ অন্ধকারে উঠিছে গুমরি॥
সহসা শুনিনু সেই ক্ষণে
সন্ধ্যার গগনে
শব্দের বিদ্যুত্‍‌ছটা শূন্যের প্রান্তরে
মুহূর্তে ছুটিয়া গেল দূর হতে দূরে দূরান্তরে।
হে হংসবলাকা,
ঝঞ্ঝামদরসে-মত্ত তোমাদের পাখা
রাশি রাশি আনন্দের অট্টহাসে
বিস্ময়ের জাগরণ তরঙ্গিয়া চলিল আকাশে।
ওই পক্ষধ্বনি,
শব্দময়ী অপ্সররমণী,
গেল চলি স্তব্ধতার তপোভঙ্গ করি।
উঠিল শিহরি
গিরিশ্রেণী তিমিরমগন,
শিহরিল দেওদার-বন॥
মনে হল, এ পাখার বাণী
দিল আনি
শুধু পলকের তরে
পুলকিত নিশ্চলের অন্তরে অন্তরে
বেগের আবেগ।
পর্বত চাহিল হতে বৈশাখের নিরুদ্দেশ মেঘ;
তরুশ্রেণী চাহে পাখা মেলি
মাটির বন্ধন ফেলি
ওই শব্দরেখা ধ’রে চকিতে হইতে দিশাহারা,
আকাশের খুঁজিতে কিনারা।
এ সন্ধ্যার স্বপ্ন টুটে বেদনার ঢেউ উঠে জাগি
সুদূরের লাগি,
হে পাখা বিবাগি!
বাজিল ব্যাকুল বাণী নিখিলের প্রাণে—
হেথা নয়, হেথা নয়, আর কোন্‌খানে!’",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
বিশ্বের বিপুল বস্তুরাশি,"বিশ্বের বিপুল বস্তুরাশি
উঠে অট্টহাসি;
ধুলা বালি
দিয়ে করতালি
নিত্য নিত্য
করে নৃত্য
দিকে দিকে দলে দলে;
আকাশে শিশুর মতো অবিরত কোলাহলে।

মানুষের লক্ষ লক্ষ অলক্ষ্য ভাবনা,
অসংখ্য কামনা,
রূপে মত্ত বস্তুর আহ্বানে উঠে মাতি
তাদের খেলায় হতে সাথি।
স্বপ্ন যত অব্যক্ত আকুল
খুঁজে মরে কূল;
অস্পষ্টের অতল প্রবাহে পড়ি
চায় এরা প্রাণপণে ধরণীরে ধরিতে আঁকড়ি
কাষ্ঠ-লোষ্ট্র-সুদৃঢ় মুষ্টিতে,
ক্ষণকাল মাটিতে তিষ্ঠিতে।
চিত্তের কঠিন চেষ্টা বস্তুরূপে
স্তূপে স্তূপে
উঠিতেছে ভরি–
সেই তো নগরী।
এ তো শুধু নহে ঘর,
নহে শুধু ইষ্টক প্রস্তর।

অতীতের গৃহছাড়া কত যে অশ্রুত বাণী
শূন্যে শূন্যে করে কানাকানি;
খোঁজে তারা আমার বাণীরে
লোকালয়-তীরে-তীরে।
আলোকতীর্থের পথে আলোহীন সেই যাত্রীদল
চলিয়াছে অশ্রান্ত চঞ্চল।
তাদের নীরব কোলাহলে
অস্ফুট ভাবনা যত দলে দলে ছুটে চলে
মোর চিত্তগুহা ছাড়ি,
দেয় পাড়ি
অদৃশ্যের অন্ধ মরু ব্যগ্র ঊর্ধ্বশ্বাসে
আকারের অসহ্য পিয়াসে।

কী জানি কে তারা কবে
কোথা পার হবে
যুগান্তরে,
দূর সৃষ্টি-‘পরে
পাবে আপনার রূপ অপূর্ব আলোতে।
আজ তারা কোথা হতে
মেলেছিল ডানা
সেদিন তা রহিবে অজানা।
অকস্মাৎ পাবে তারে কোন্‌ কবি,
বাঁধিবে তাহারে কোন্‌ ছবি
গাঁথিবে তাহারে কোন্‌ হর্ম্যচূড়ে,
সেই রাজপুরে
আজি যার কোনো দেশে কোনো চিহ্ন নাই।
তার তরে কোথা রচে ঠাঁই
অরচিত দূর যজ্ঞভূমে।
কামানের ধূমে
কোন্‌ ভাবী ভীষণ সংগ্রাম
রণশৃঙ্গে আহ্বান করিছে তার নাম!",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
ভাবনা নিয়ে মরিস কেন খেপে,"ভাবনা নিয়ে মরিস কেন খেপে।
দুঃখ-সুখের লীলা
ভাবিস এ কি রইবে বক্ষে চেপে
জগদ্দলন-শিলা।
চলেছিস রে চলাচলের পথে
কোন্‌ সারথির উধাও মনোরথে?
নিমেষতরে যুগে যুগান্তরে
দিবে না রাশ-ঢিলা।

শিশু হয়ে এলি মায়ের কোলে,
সেদিন গেল ভেসে।
যৌবনেরি বিষম দোলার দোলে
কাটল কেঁদে হেসে।
রাত্রে যখন হচ্ছিল দীপ জ্বালা
কোথায় ছিল আজকে দিনের পালা।
আবার কবে কী সুর বাঁধা হবে
আজকে পালার শেষে।

চলতে যাদের হবে চিরকালই
নাইকো তাদের ভার।
কোথা তাদের রইবে থলি-থালি,
কোথা বা সংসার।
দেহযাত্রা মেঘের খেয়া বাওয়া,
মন তাহাদের ঘূর্ণা-পাকের হাওয়া;
বেঁকে বেঁকে আকার এঁকে এঁকে
চলছে নিরাকার।

ওরে পথিক, ধর্‌-না চলার গান,
বাজা রে একতারা।
এই খুশিতেই মেতে উঠুক প্রাণ–
নাইকো কূল-কিনারা।
পায়ে পায়ে পথের ধারে ধারে
কান্না-হাসির ফুল ফুটিয়ে যা রে,
প্রাণ-বসন্তে তুই-যে দখিন হাওয়া
গৃহ-বাঁধন-হারা!

এই জনমের এই রূপের এই খেলা
এবার করি শেষ;
সন্ধ্যা হল, ফুরিয়ে এল বেলা,
বদল করি বেশ।
যাবার কালে মুখ ফিরিয়ে পিছু
কান্না আমার ছড়িয়ে যাব কিছু,
সামনে সে-ও প্রেমের কাঁদন ভরা
চির-নিরুদ্দেশ।

বঁধুর চিঠি মধুর হয়ে আছে
সেই অজানার দেশে।
প্রাণের ঢেউ সে এমনি করেই নাচে
এমনি ভালোবেসে।
সেখানেতে আবার সে কোন্‌ দূরে
আলোর বাঁশি বাজবে গো এই সুরে
কোন্‌ মুখেতে সেই অচেনা ফুল
ফুটবে আবার হেসে।

এইখানে এক শিশির-ভরা প্রাতে
মেলেছিলেম প্রাণ।
এইখানে এক বীণা নিয়ে হাতে
সেধেছিলেম তান।
এতকালের সে মোর বীণাখানি
এইখানেতেই ফেলে যাব জানি,
কিন্তু ওরে হিয়ার মধ্যে ভরি
নেব যে তার গান।

সে-গান আমি শোনাব যার কাছে
নূতন আলোর তীরে,
চিরদিন সে সাথে সাথে আছে
আমার ভুবন ঘিরে।
শরতে সে শিউলি-বনের তলে
ফুলের গন্ধে ঘোমটা টেনে চলে,
ফাল্গুনে তার বরণমালাখানি
পরাল মোর শিরে।

পথের বাঁকে হঠাৎ দেয় সে দেখা
শুধু নিমেষতরে।
সন্ধ্যা-আলোয় রয় সে বসে একা
উদাস প্রান্তরে।
এমনি করেই তার সে আসা-যাওয়া,
এমনি করেই বেদন-ভরা হাওয়া
হৃদয়-বনে বইয়ে সে যায় চলে
মর্মরে মর্মরে।

জোয়ার-ভাঁটার নিত্য চলাচলে
তার এই আনাগোনা।
আধেক হাসি আধেক চোখের জলে
মোদের চেনাশোনা।
তারে নিয়ে হল না ঘর বাঁধা,
পথে পথেই নিত্য তারে সাধা
এমনি করেই আসা-যাওয়ার ডোরে
প্রেমেরি জাল-বোনা।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
মত্ত সাগর দিল পাড়ি গহন রাত্রিকালে,"মত্ত সাগর দিল পাড়ি গহন রাত্রিকালে
ওই যে আমার নেয়ে।
ঝড় বয়েছে, ঝড়ের হাওয়া লাগিয়ে দিয়ে পালে
আসছে তরী বেয়ে।
কালো রাতের কালি-ঢালা ভয়ের বিষম বিষে
আকাশ যেন মূর্ছি পড়ে সাগরসাথে মিশে,
উতল ঢেউয়ের দল খেপেছে, না পায় তারা দিশে,
উধাও চলে ধেয়ে।
হেনকালে এ-দুর্দিনে ভাবল মনে কী সে
কূলছাড়া মোর নেয়ে।

এমন রাতে উদাস হয়ে কেমন অভিসারে
আসে আমার নেয়ে।
সাদা পালের চমক দিয়ে নিবিড় অন্ধকারে
আসছে তরী বেয়ে।
কোন্‌ ঘাটে যে ঠেকবে এসে কে জানে তার পাতি,
পথহারা কোন্‌ পথ দিয়ে সে আসবে রাতারাতি,
কোন অচেনা আঙিনাতে তারি পূজার বাতি
রয়েছে পথ চেয়ে।
অগৌরবার বাড়িয়ে গরব আপন সাথি
বিরহী মোর নেয়ে।

এই তুফানে এই তিমিরে খোঁজে কেমন খোঁজা
বিবাগী মোর নেয়ে।
নাহি জানি পুর্ণ ক’রে কোন্‌ রতনের বোঝা
আসছে তরী বেয়ে।
নহে নহে, নাইকো মানিক, নাই রতনের ভার,
একটি ফুলের গুচ্ছ আছে রজনীগন্ধার,
সেইটি হাতে আঁধার রাতে সাগর হবে পার
আনমনে গান গেয়ে।
কার গলাতে নবীন প্রাতে পরিয়ে দেবে হার
নবীন আমার নেয়ে।

সে থাকে এক পথের পাশে, অদিনে যার তরে
বাহির হল নেয়ে।
তারি লাগি পাড়ি দিয়ে সবার অগোচরে
আসছে তরী বেয়ে।
রুক্ষ অলক উড়ে পড়ে, সিক্ত-পলক আঁখি,
ভাঙা ভিতের ফাঁক দিয়ে তার বাতাস চলে হাঁকি
দীপের আলো বাদল-বায়ে কাঁপছে থাকি থাকি
ছায়াতে ঘর ছেয়ে।
তোমরা যাহার নাম জান না তাহারি নাম ডাকি
ওই যে আসে নেয়ে।

অনেক দেরি হয়ে গেছে বাহির হল কবে
উন্মনা মোর নেয়ে।
এখনো রাত হয় নি প্রভাত, অনেক দেরি হবে
আসতে তরী বেয়ে।
বাজবে নাকো তূরী ভেরী, জানবে নাকো কেহ,
কেবল যাবে আঁধার কেটে, আলোয় ভরবে গেহ,
দৈন্য যে তার ধন্য হবে, পুণ্য হবে দেহ
পুলক-পরশ পেয়ে
নীরবে তার চিরদিনের ঘুচিবে সন্দেহ
কূলে আসবে নেয়ে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
মোর গান এরা সব শৈবালের দল,"মোর গান এরা সব শৈবালের দল,
যেথায় জন্মেছে সেথা আপনারে করে নি অচল।
মূল নাই, ফুল আছে, শুধু পাতা আছে,
আলোর আনন্দ নিয়ে জলের তরঙ্গে এরা নাচে।
বাসা নাই, নাইকো সঞ্চয়,
অজানা অতিথি এরা কবে আসে নাইকো নিশ্চয়।

যেদিন-শ্রাবণ নামে দুর্নিবার মেঘে,
দুই কূল ডোবে স্রোতোবেগে,
আমার শৈবালদল
উদ্দাম চঞ্চল,
বন্যার ধারায়
পথ যে হারায়
দেশে দেশে
দিকে দিকে যায় ভেসে ভেসে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
যখন আমায় হাতে ধরে,"যখন আমায় হাতে ধরে
আদর করে
ডাকলে তুমি আপন পাশে,
রাত্রিদিবস ছিলেম ত্রাসে
পাছে তোমার আদর হতে অসাবধানে কিছু হারাই,
চলতে গিয়ে নিজের পথে
যদি আপন ইচ্ছামতে
কোনো দিকে এক পা বাড়াই,
পাছে বিরাগ-কুশাঙ্কুরের একটি কাঁটা একটু মাড়াই।

মুক্তি, এবার মুক্তি আজি
উঠল বাজি
অনাদরের কঠিন ঘায়ে,
অপমানের ঢাকে ঢোলে সকল নগর সকল গাঁয়ে।
ওরে ছুটি, এবার ছুটি, এই যে আমার হল ছুটি,
ভাঙল আমার মানের খুঁটি,
খসল বেড়ি হাতে পায়ে;
এই যে এবার
দেবার নেবার
পথ খোলসা ডাইনে বাঁয়ে।

এতদিনে আবার মোরে
বিষম জোরে
ডাক দিয়েছে আকাশ পাতাল।
লাঞ্ছিতেরে কে রে থামায়।
ঘর-ছাড়ানো বাতাস আমায়
মুক্তি-মদে করল মাতাল।
খসে-পড়া তারার সাথে
নিশীথরাতে
ঝাঁপ দিয়েছি অতলপানে
মরণ-টানে।

আমি-যে সেই বৈশাখী মেঘ বাঁধনছাড়া,
ঝড় তাহারে দিল তাড়া;
সন্ধ্যারবির স্বর্ণকিরীট ফেলে দিল অস্তপারে,
বজ্রমানিক দুলিয়ে নিল গলার হারে;
একলা আপন তেজে
ছুটল সে-যে
অনাদরের মুক্তিপথের ‘পরে
তোমার চরণধুলায়-রঙিন চরম সমাদরে।

গর্ভ ছেড়ে মাটির ‘পরে
যখন পড়ে
তখন ছেলে দেখে আপন মাকে।
তোমার আদর যখন ঢাকে,
জড়িয়ে থাকি তারি নাড়ীর পাকে,
তখন তোমায় নাহি জানি।
আঘাত হানি
তোমারি আচ্ছাদন হতে যেদিন দূরে ফেলাও টানি
সে-বিচ্ছেদে চেতনা দেয় আনি,
দেখি বদনখানি।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
যতক্ষণ স্থির হয়ে থাকি,"যতক্ষণ স্থির হয়ে থাকি
ততক্ষণ জমাইয়া রাখি
যতকিছু বস্তুভার।
ততক্ষণ নয়নে আমার
নিদ্রা নাই;
ততক্ষণ এ বিশ্বেরে কেটে কেটে খাই
কীটের মতন;
ততক্ষণ
চারি দিকে নেমে নেমে আসে আবরণ;
দুঃখের বোঝাই শুধু বেড়ে যায় নূতন নূতন;
এ জীবন
সতর্ক বুদ্ধির ভারে নিমেষে নিমেষে
বৃদ্ধ হয় সংশয়ের শীতে, পক্ককেশে।

যখন চলিয়া যাই সে-চলার বেগে
বিশ্বের আঘাত লেগে
আবরণ আপনি যে ছিন্ন হয়,
বেদনার বিচিত্র সঞ্চয়
হতে থাকে ক্ষয়।
পুণ্য হই সে-চলার স্নানে,
চলার অমৃত পানে
নবীন যৌবন
বিকশিয়া ওঠে প্রতিক্ষণ।

ওগো আমি যাত্রী তাই–
চিরদিন সম্মুখের পানে চাই।
কেন মিছে
আমারে ডাকিস পিছে
আমি তো মৃত্যুর গুপ্ত প্রেমে
রব না ঘরের কোণে থেমে।
আমি চিরযৌবনেরে পরাইব মালা,
হাতে মোর তারি তো বরণডালা।
ফেলে দিব আর সব ভার,
বার্ধক্যের স্তূপাকার
আয়োজন।

ওরে মন,
যাত্রার আনন্দগানে পুর্ণ আজি অনন্ত গগন।
তোর রথে গান গায় বিশ্বকবি,
গান গায় চন্দ্র তারা রবি।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
যে-কথা বলিতে চাই,"যে-কথা বলিতে চাই,
বলা হয় নাই,
সে কেবল এই–
চিরদিবসের বিশ্ব আঁখিসম্মুখেই
দেখিনু সহস্রবার
দুয়ারে আমার।
অপরিচিতের এই চির পরিচয়
এতই সহজে নিত্য ভরিয়াছে গভীর হৃদয়
সে-কথা বলিতে পারি এমন সরল বাণী
আমি নাহি জানি।

শূন্য প্রান্তরের গান বাজে ওই একা ছায়াবটে;
নদীর এপারে ঢালু তটে
চাষি করিতেছে চাষ;
উড়ে চলিয়াছে হাঁস
ওপারের জনশূন্য তৃণশূন্য বালুতীরতলে।
চলে কি না চলে
ক্লান্তস্রোত শীর্ণ নদী, নিমেষ-নিহত
আধো-জাগা নয়নের মতো।
পথখানি বাঁকা
বহুশত বরষের পদচিহ্ন-আঁকা
চলেছে মাঠের ধারে, ফসল-খেতের যেন মিতা,
নদীসাথে কুটিরের বহে কুটুম্বিতা।

ফাল্গুনের এ-আলোয় এই গ্রাম, ওই শূন্য মাঠ,
ওই খেয়াঘাট,
ওই নীল নদীরেখা, ওই দূর বালুকার কোলে
নিভৃত জলের ধারে চখাচখি কাকলি-কল্লোলে
যেখানে বসায় মেলা– এই সব ছবি
কতদিন দেখিয়াছে কবি।
শুধু এই চেয়ে দেখা, এই পথ বেয়ে চলে যাওয়া,
এই আলো, এই হাওয়া,
এইমতো অস্ফুটধ্বনির গুঞ্জরণ,
ভেসে-যাওয়া মেঘ হতে
অকস্মাৎ নদীস্রোতে
ছায়ার নিঃশব্দ সঞ্চরণ,
যে আনন্দ-বেদনায় এ জীবন বারেবারে করেছে উদাস
হৃদয় খুঁজিছে আজি তাহারি প্রকাশ।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
যে-বসন্ত একদিন করেছিল কত কোলাহল,"যে-বসন্ত একদিন করেছিল কত কোলাহল
লয়ে দলবল
আমার প্রাঙ্গণতলে কলহাস্য তুলে
দাড়িম্বে পলাশগুচ্ছে কাঞ্চনে পারুলে;
নবীন পল্লবে বনে বনে
বিহ্বল করিয়াছিল নীলাম্বর রক্তিম চুম্বনে;
সে আজ নিঃশব্দে আসে আমার নির্জনে;
অনিমেষে
নিস্তব্ধ বসিয়া থাকে নিভৃত ঘরের প্রান্তদেশে
চাহি সেই দিগন্তের পানে
শ্যামশ্রী মূর্ছিত হয়ে নীলিমায় মরিছে যেখানে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
"যেদিন উদিলে তুমি, বিশ্বকবি, দূর সিন্ধুপারে","যেদিন উদিলে তুমি, বিশ্বকবি, দূর সিন্ধুপারে,
ইংলণ্ডে দিকপ্রান্ত পেয়েছিল সেদিন তোমারে
আপন বক্ষের কাছে, ভেবেছিল বুঝি তারি তুমি
কেবল আপন ধন; উজ্জ্বল ললাট তব চুমি
রেখেছিল কিছুকাল অরণ্যশাখার বাহুজালে,
ঢেকেছিল কিছুকাল কুয়াশা-অঞ্চল-অন্তরালে
বনপুষ্প-বিকশিত তৃণঘন শিশির-উজ্জ্বল
পরীদের খেলার প্রাঙ্গণে। দ্বীপের নিকুঞ্জতল
তখনো ওঠে নি জেগে কবিসূর্য-বন্দনাসংগীতে।
তার পরে ধীরে ধীরে অনন্তের নিঃশব্দ ইঙ্গিতে
দিগন্তের কোল ছাড়ি শতাব্দীর প্রহরে প্রহরে
উঠিয়াছ দীপ্তজ্যোতি মাধ্যাহ্নের গগনের ‘পরে;
নিয়েছ আসন তব সকল দিকের কেন্দ্রদেশে
বিশ্বচিত্ত উদ্ভাসিয়া; তাই হেরো যুগান্তর-শেষে
ভারতসমুদ্রতীরে কম্পমান শাখাপুঞ্জে আজি
নারিকেলকুঞ্জবনে জয়ধ্বনি উঠিতেছে বাজি।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
যেদিন তুমি আপনি ছিলে একা,"যেদিন তুমি আপনি ছিলে একা
আপনাকে তো হয় নি তোমার দেখা।
সেদিন কোথাও কারো লাগি ছিল না পথ-চাওয়া;
এপার হতে ওপার বেয়ে
বয় নি ধেয়ে
কাঁদন-ভরা বাঁধন-ছেঁড়া হাওয়া।

আমি এলেম, ভাঙল তোমার ঘুম,
শূন্যে শূন্যে ফুটল আলোর আনন্দ-কুসুম।
আমায় তুমি ফুলে ফুলে
ফুটিয়ে তুলে
দুলিয়ে দিলে নানা রূপের দোলে।
আমায় তুমি তারায় তারায় ছড়িয়ে দিয়ে কুড়িয়ে নিলে কোলে।
আমায় তুমি মরণমাঝে লুকিয়ে ফেলে
ফিরে ফিরে নূতন করে পেলে।

আমি এলেম, কাঁপল তোমার বুক,
আমি এলেম, এল তোমার দুখ,
আমি এলেম, এল তোমার আগুনভরা আনন্দ,
জীবন-মরণ তুফান-তোলা ব্যাকুল বসন্ত।
আমি এলেম, তাই তো তুমি এলে,
আমার মুখে চেয়ে
আমার পরশ পেয়ে
আপন পরশ পেলে।

আমার চোখে লজ্জা আছে, আমার বুকে ভয়,
আমার মুখে ঘোমটা পড়ে রয়;
দেখতে তোমায় বাধে ব’লে পড়ে চোখের জল।
ওগো আমার প্রভু,
জানি আমি তবু
আমায় দেখবে ব’লে তোমার অসীম কৌতূহল,
নইলে তো এই সূর্যতারা সকলি নিস্ফল।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
"যৌবন রে, তুই কি রবি সুখের খাঁচাতে","যৌবন রে, তুই কি রবি সুখের খাঁচাতে।
তুই যে পারিস কাঁটাগাছের উচ্চ ডালের ‘পরে
পুচ্ছ নাচাতে।
তুই পথহীন সাগরপারের পান্থ,
তোর ডানা যে অশান্ত অক্লান্ত,
অজানা তোর বাসার সন্ধানে রে
অবাধ যে তোর ধাওয়া;
ঝড়ের থেকে বজ্রকে নেয় কেড়ে
তোর যে দাবিদাওয়া।

যৌবন রে, তুই কি কাঙাল, আয়ুর ভিখারী।
মরণ-বনের অন্ধকারে গহন কাঁটাপথে
তুই যে শিকারি।
মৃত্যু যে তার পাত্রে বহন করে
অমৃতরস নিত্য তোমার তরে;
বসে আছে মানিনী তোর প্রিয়া
মরণ-ঘোমটা টানি।
সেই আবরণ দেখ্‌ রে উতারিয়া
মুগ্ধ সে মুখখানি।

যৌবন রে, রয়েছ কোন্‌ তানের সাধনে।
তোমার বাণী শুষ্ক পাতায় রয় কি কভু বাঁধা
পুঁথির বাঁধনে।
তোমার বাণী দখিন হাওয়ার বীণায়
অরণ্যেরে আপনাকে তার চিনায়,
তোমার বাণী জাগে প্রলয়মেঘে
ঝড়ের ঝংকারে;
ঢেউয়ের ‘পরে বাজিয়ে চলে বেগে
বিজয়-ডঙ্কা রে।

যৌবন রে, বন্দী কি তুই আপন গণ্ডিতে।
বয়সের এই মায়াজালের বাঁধনখানা তোরে
হবে খণ্ডিতে।
খড়গসম তোমার দীপ্ত শিখা
ছিন্ন করুক জরার কুজ্‌ঝটিকা,
জীর্ণতারি বক্ষ দু-ফাঁক ক’রে
অমর পুষ্প তব
আলোকপানে লোকে লোকান্তরে
ফুটুক নিত্য নব।

যৌবন রে, তুই কি হবি ধুলায় লুণ্ঠিত।
আবর্জনার বোঝা মাথায় আপন গ্লানিভারে
রইবি কুণ্ঠিত?
প্রভাত যে তার সোনার মুকুটখানি
তোমার তরে প্রত্যুষে দেয় আনি,
আগুন আছে ঊর্ধ্ব শিখা জ্বেলে
তোমার সে যে কবি।
সূর্য তোমার মুখে নয়ন মেলে
দেখে আপন ছবি।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
শা-জাহান," এ কথা জানিতে তুমি ভারত-ঈশ্বর শা-জাহান,
 কালস্রোতে ভেসে যায় জীবন যৌবন ধনমান।
      শুধু তব অন্তরবেদনা 
 চিরন্তন হয়ে থাক্, সম্রাটের ছিল এ সাধনা
      রাজশক্তি বজ্রসুকঠিন
 সন্ধ্যারক্তরাগসম তন্দ্রাতলে হয় হোক লীন
      কেবল একটি দীর্ঘশ্বাস 
 নিত্য-উচ্ছ্বসিত হয়ে সকরুণ করুক আকাশ,
      এই তব মনে ছিল আশ।
    হীরামুক্তামানিক্যের ঘটা 
 যেন শুন্য দিগন্তের ইন্দ্রজাল ইন্দ্রধনুচ্ছটা 
    যায় যদি লুপ্ত হয়ে যাক,
             শুধু থাক্
    একবিন্দু নয়নের জল
 কালের কপোলতলে শুভ্র সমুজ্জ্বল
    এ তাজমহল॥

           হায় ওরে মানবহৃদয়,
            বার বার
    কারো পানে ফিরে চাহিবার
         নাই যে সময়,
          নাই নাই।
    জীবনের খরস্রোতে ভাসিছ সদাই 
       ভুবনের ঘাটে ঘাটে—
    এক হাতে লও বোঝা, শুন্য করে দাও অন্য হাটে।
        দক্ষিণের মন্ত্রগুঞ্জরণে
            তব কুঞ্জবনে
    বসন্তের মাধবীমঞ্জরি
        যেই ক্ষণে দেয় ভরি
            মালঞ্চের চঞ্চল অঞ্চল—
    বিদায়গোধুলি আসে ধুলায় ছড়ায়ে ছিন্ন দল।
             সময় যে নাই,
        আবার শিশিররাত্রে তাই
    নিকুঞ্জে ফুটায়ে তোল নব কুন্দরাজি
 সাজাইতে হেমন্তের অশ্রুভরা আনন্দের সাজি।
         হায় রে হৃদয়,
     তোমার সঞ্চয়
 দিনান্তে নিশান্তে শুধু পথপ্রান্তে ফেলে যেতে হয়।
     নাই নাই, নাই যে সময়॥

        হে সম্রাট্, তাই তব শঙ্কিত হৃদয়
          চেয়েছিল করিবারে সময়ের হৃদয়হরণ
               সৌন্দর্যে ভুলায়ে।
           কণ্ঠে তার কী মালা দুলায়ে
               করিলে বরণ
          রূপহীন মরণেরে মৃত্যুহীন অপরূপ সাজে!
                     রহে না যে
                   বিলাপের অবকাশ
                     বারো মাস,
                  তাই তব অশান্ত ক্রন্দনে
        চিরমৌনজাল দিয়ে বেঁধে দিলে কঠিন বন্ধনে।
              জ্যোত্‍‌স্নারাতে নিভৃত মন্দিরে
                   প্রেয়সীরে
            যে নামে ডাকিতে ধীরে ধীরে
        সেই কানে-কানে ডাকা রেখে গেলে এইখানে
                অনন্তের কানে।
             প্রেমের করুণ কোমলতা,
                   ফুটিল তা 
        সৌন্দর্যের পুষ্পপুঞ্জে প্রশান্ত পাষাণে॥

                হে সম্রাট্ কবি,
             এই তব হৃদয়ের ছবি,
                এই তব নব মেঘদূত,
                    অপূর্ব অদ্ভুত
                ছন্দে গানে
             উঠিয়াছে অলক্ষ্যের পানে—
                 যেথা তব বিরহিণী প্রিয়া
                    রয়েছে মিশিয়া
                 প্রভাতের অরুণ-আভাসে,
             ক্লান্তসন্ধ্যা দিগন্তের করুণ নিশ্বাসে,
         পূর্ণিমায় দেহহীন চামেলীর লাবণ্যবিলাসে,
                   ভাষার অতীত তীরে
         কাঙাল নয়ন যেথা দ্বার হতে আসে ফিরে ফিরে।
                  তোমার সৌন্দর্যদূত যুগ যুগ ধরি
                        এড়াইয়া কালের প্রহরী
               চলিয়াছে বাক্যহারা এই বার্তা নিয়া—
                  `ভুলি নাই, ভুলি নাই, ভুলি নাই প্রিয়া!’

               চলে গেছ তুমি আজ, 
                    মহারাজ—
          রাজ্য তব স্বপ্নসম গেছে ছুটে,
               সিংহাসন গেছে টুটে,
                    তব সৈন্যদল
       যাদের চরণভরে ধরণী করিত টলমল
            তাহাদের স্মৃতি আজ বায়ুভরে
          উড়ে যায় দিল্লির পথের ধূলি-‘পরে।
                বন্দীরা গাহে না গান,
          যমুনাকল্লোল-সাথে নহবত মিলায় না তান।
              তব পুরসুন্দরীর নূপুরনিক্কণ
                  ভগ্ন প্রাসাদের কোণে
                ম’রে গিয়ে ঝিল্লিস্বনে
                  কাঁদায় রে নিশার গগন।
              তবুও তোমার দূত অমলিন,
                  শ্রান্তিক্লান্তিহীন,
          তুচ্ছ করি রাজ্য-ভাঙাগড়া,
       তুচ্ছ করি জীবনমৃত্যুর ওঠাপড়া,
              যুগে যুগান্তরে
            কহিতেছে একস্বরে
          চিরবিরহীর বাণী নিয়া—
      `ভুলি নাই, ভুলি নাই, ভুলি নাই প্রিয়া!’

            মিথ্যা কথা! কে বলে যে ভোল নাই?
              কে বলে রে খোল নাই 
                   স্মৃতির পিঞ্জরদ্বার?
                 অতীতের চির-অস্ত-অন্ধকার
            আজিও হৃদয় তব রেখেছে বাঁধিয়া?
                 বিস্মৃতির মুক্তিপথ দিয়া
                     আজিও সে হয়নি বাহির?
            সমাধিমন্দির এক ঠাঁই রহে চিরস্থির,
                     ধরার ধূলায় থাকি
       স্মরণের আবরণে মরণেরে যত্নে রাখে ঢাকি।
             জীবনেরে কে রাখিতে পারে!
       আকাশের প্রতি তারা ডাকিছে তাহারে।
             তার নিমন্ত্রণ লোকে লোকে
       নব নব পূর্বাচলে আলোকে আলোকে।
             স্মরণের গ্রন্থি টুটে
           সে যে যায় ছুটে
               বিশ্বপথে বন্ধনবিহীন।
       মহারাজ, কোনো মহারাজ্য কোনোদিন
               পারে নাই তোমারে ধরিতে।
       সমুদ্রস্তনিত পৃথ্বী, হে বিরাট, তোমারে ভরিতে
                     নাহি পারে—
                  তাই এ ধরারে
            জীবন-উত্‍‌সব-শেষে দুই পায়ে ঠেলে
                মৃত্‍‌পাত্রের মত যাও ফেলে।
                    তোমার কীর্তির চেয়ে তুমি যে মহত্‍‌,
                        তাই তব জীবনের রথ
                    পশ্চাতে ফেলিয়া যায় কীর্তিরে তোমার
                               বারম্বার।
                                 তাই
             চিহ্ন তব পড়ে আছে, তুমি হেথা নাই।
                     যে প্রেম সম্মুখপানে
               চলিতে চালাতে নাহি জানে,
          যে প্রেম পথের মধ্যে পেতেছিল নিজসিংহাসন,
                তার বিলাসের সম্ভাষণ
          পথের ধূলার মতো জড়ায়ে ধরেছে তব পায়ে—
                দিয়েছ তা ধূলিরে ফিরায়ে।
                     সেই তব পশ্চাতের পদধূলি-‘পরে
        তব চিত্ত হতে বায়ুভরে
             কখন সহসা
      উড়ে পড়েছিল বীজ জীবনের মাল্য হতে খসা।
              তুমি চলে গেছ দূরে,
          সেই বীজ অমর অঙ্কুরে
            উঠেছে অম্বর-পানে,
               কহিছে গম্ভীর গানে—
                  `যত দূর চাই
          নাই নাই সে পথিক নাই।
    প্রিয়া তারে রাখিল না, রাজ্য তারে ছাড়ি দিল পথ,
          রুধিল না সমুদ্র পর্বত।
              আজি তার রথ
          চলিয়াছে রাত্রির আহ্বানে
            নক্ষত্রের গানে
          প্রভাতের সিংহদ্বার-পানে।
                তাই
          স্মৃতিভারে আমি পড়ে আছি,
               ভারমুক্ত সে এখানে নাই।’",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
সর্বদেহের ব্যাকুলতা কী বলতে চায় বাণী,"সর্বদেহের ব্যাকুলতা কী বলতে চায় বাণী,
তাই আমার এই নূতন বসনখানি।
নূতন সে মোর হিয়ার মধ্যে দেখতে কি পায় কেউ।
সেই নূতনের ঢেউ
অঙ্গ বেয়ে পড়ল ছেয়ে নূতন বসনখানি।
দেহ-গানের তান যেন এই নিলেম বুকে টানি।

আপনাকে তো দিলেম তারে, তবু হাজার বার
নূতন করে দিই যে উপহার।
চোখের কালোয় নূতন আলো ঝলক দিয়ে ওঠে,
নূতন হাসি ফোটে,
তারি সঙ্গে, যতনভরা নূতন বসনখানি
অঙ্গ আমার নূতন করে দেয়-যে তারি আনি।

চাঁদের আলো চাইবে রাতে বনছায়ার পানে
বেদনভরা শুধু চোখের গানে।
মিলব তখন বিশ্বমাঝে আমরা দোঁহে একা,
যেন নূতন দেখা।
তখন আমার অঙ্গ ভরি নূতন বসনখানি।
পাড়ে পাড়ে ভাঁজে ভাঁজে করবে কানাকানি।

ওগো, আমার হৃদয় যেন সন্ধ্যারি আকাশ,
রঙের নেশায় মেটে না তার আশ,
তাই তো বসন রাঙিয়ে পরি কখনো বা ধানী,
কখনো জাফরানী,
আজ তোরা দেখ্‌ চেয়ে আমার নূতন বসনখানি
বৃষ্টি-ধোওয়া আকাশ যেন নবীন আসমানী।

অকূলের এই বর্ণ, এ-যে দিশাহারার নীল,
অন্য পারের বনের সাথে মিল।
আজকে আমার সকল দেহে বইছে দূরের হাওয়া
সাগরপানে ধাওয়া।
আজকে আমার অঙ্গে আনে নূতন কাপড়খানি
বৃষ্টিভরা ঈশান কোণের নব মেঘের বাণী।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
স্বর্গ কোথায় জানিস কি তা ভাই,"স্বর্গ কোথায় জানিস কি তা ভাই।
তার    ঠিক-ঠিকানা নাই।
তার    আরম্ভ নাই, নাই রে তাহার শেষ,
ওরে    নাই রে তাহার দেশ,
ওরে    নাই রে তাহার দিশা,
ওরে নাই রে দিবস, নাই রে তাহার নিশা।

ফিরেছি সেই স্বর্গে শূন্যে শূন্যে
ফাঁকির ফাঁকা ফানুস
কত যে যুগ-যুগান্তরের পুণ্যে
জন্মেছি আজ মাটির ‘পরে ধুলামাটির মানুষ।
স্বর্গ আজি কৃতার্থ তাই আমার দেহে,
আমার প্রেমে, আমার স্নেহে,
আমার ব্যাকুল বুকে,
আমার লজ্জা, আমার সজ্জা, আমার দুঃখে সুখে।
আমার জন্ম-মৃত্যুরি তরঙ্গে
নিত্যনবীন রঙের ছটায় খেলায় সে-যে রঙ্গে।

আমার গানে স্বর্গ আজি
ওঠে বাজি,
আমার প্রাণে ঠিকানা তার পায়,
আকাশভরা আনন্দে সে আমারে তাই চায়।
দিগঙ্গনার অঙ্গনে আজ বাজল যে তাই শঙ্খ,
সপ্ত সাগর বাজায় বিজয়-ডঙ্ক
তাই ফুটেছে ফুল,
বনের পাতায় ঝরনাধারায় তাই রে হুলুস্থুল।
স্বর্গ আমার জন্ম নিল মাটি-মায়ের কোলে
বাতাসে সেই খবর ছোটে আনন্দ-কল্লোলে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
"হে প্রিয়, আজি এ প্রাতে","হে প্রিয়, আজি এ প্রাতে
নিজ হাতে
কী তোমারে দিব দান।
প্রভাতের গান?
প্রভাত যে ক্লান্ত হয় তপ্ত রবিকরে
আপনার বৃন্তটির ‘পরে;
অবসন্ন গান
হয় অবসান।

হে বন্ধু কী চাও তুমি দিবসের শেষে
মোর দ্বারে এসে।
কী তোমারে দিব আনি।
সন্ধ্যাদীপখানি?
এ-দীপের আলো এ যে নিরালা কোণের,
স্তব্ধ ভবনের।
তোমার চলার পথে এরে নিতে চাও জনতায়?
এ যে হায়
পথের বাতাসে নিবে যায়।

কী মোর শকতি আছে তোমারে যে দিব উপহার।
হোক ফুল, হোক-না গলার হার,
তার ভার
কেনই বা সবে,
একদিন যবে
নিশ্চিত শুকাবে তারা ম্লান ছিন্ন হবে।
নিজ হতে তব হাতে যাহা দিব তুলি
তারে তব শিথিল অঙ্গুলি
যাবে ভুলি–
ধূলিতে খসিয়া শেষে হয়ে যাবে ধূলি।

তার চেয়ে যবে
ক্ষণকাল অবকাশ হবে,
বসন্তে আমার পুষ্পবনে
চলিতে চলিতে অন্যমনে
অজানা গোপন গন্ধে পুলকে চমকি
দাঁড়াবে থমকি,
পথহারা সেই উপহার
হবে সে তোমার।
যেতে যেতে বীথিকায় মোর
চোখেতে লাগিবে ঘোর,
দেখিবে সহসা–
সন্ধ্যার কবরী হতে খসা
একটি রঙিন আলো কাঁপি থরথরে
ছোঁয়ায় পরশমণি স্বপনের ‘পরে,
সেই আলো, অজানা সে উপহার
সেই তো তোমার।

আমার যা শ্রেষ্ঠধন সে তো শুধু চমকে ঝলকে,
দেখা দেয়, মিলায় পলকে।
বলে না আপন নাম, পথেরে শিহরি দিয়া সুরে
চলে যায় চকিতে নূপুরে।
সেথা পথ নাহি জানি,
সেথা নাহি যায় হাত, নাহি যায় বাণী।
বন্ধু, তুমি সেথা হতে আপনি যা পাবে
আপনার ভাবে,
না-চাহিতে না-জানিতে সেই উপহার
সেই তো তোমার।
আমি যাহা দিতে পারি সামান্য সে দান–
হোক ফুল, হোক তাহা গান।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
"হে বিরাট নদী, অদৃশ্য নিঃশব্দ তব জল","হে বিরাট নদী,
অদৃশ্য নিঃশব্দ তব জল
অবিচ্ছিন্ন অবিরল
চলে নিরবধি।
স্পন্দনে শিহরে শূন্য তব রুদ্র কায়াহীন বেগে;
বস্তুহীন প্রবাহের প্রচণ্ড আঘাত লেগে
পুঞ্জ পুঞ্জ বস্তুফেনা উঠে জেগে;
ক্রন্দসী কাঁদিয়া ওঠে বহ্নিভরা মেঘে।
আলোকের তীব্রচ্ছটা বিচ্ছুরিয়া উঠে বর্ণস্রোতে
ধাবমান অন্ধকার হতে;
ঘুর্ণাচক্রে ঘুরে ঘুরে মরে
স্তরে স্তরে
সুর্যচন্দ্রতারা যত
বুদ্‌বুদের মতো।

হে ভৈরবী, ওগো বৈরাগিণী,
চলেছ যে নিরুদ্দেশ সেই চলা তোমার রাগিণী,
শব্দহীন সুর।
অন্তহীন দূর
তোমারে কি নিরন্তর দেয় সাড়া।
সর্বনাশা প্রেমে তার নিত্য তাই তুমি ঘরছাড়া।
উন্মত্ত সে-অভিসারে
তব বক্ষোহারে
ঘন ঘন লাগে দোলা–ছড়ায় অমনি
নক্ষত্রের  মণি;
আঁধারিয়া ওড়ে শূন্যে ঝোড়ো এলোচুল;
দুলে উঠে বিদ্যুতের দুল;
অঞ্চল আকুল
গড়ায় কম্পিত তৃণে,
চঞ্চল পল্লবপুঞ্জে বিপিনে বিপিনে;
বারম্বার ঝরে ঝরে পড়ে ফুল
জুঁই চাঁপা বকুল পারুল
পথে পথে
তোমার ঋতুর থালি হতে।
শুধু ধাও, শুধু ধাও, শুধু বেগে ধাও
উদ্দাম উধাও;
ফিরে নাহি চাও,
যা কিছু তোমার সব দুই হাতে ফেলে ফেলে যাও।
কুড়ায়ে লও না কিছু, কর না সঞ্চয়;
নাই শোক, নাই ভয়,
পথের আনন্দবেগে অবাধে পাথেয় করো ক্ষয়।

যে মুহূর্তে পূর্ণ তুমি সে মুহূর্তে কিছু তব নাই,
তুমি তাই
পবিত্র সদাই।
তোমার চরণস্পর্শে বিশ্বধূলি
মলিনতা যায় ভুলি
পলকে পলকে–
মৃত্যু ওঠে প্রাণ হয়ে ঝলকে ঝলকে।
যদি তুমি মুহূর্তের তরে
ক্লান্তিভরে
দাঁড়াও থমকি,
তখনি চমকি
উচ্ছ্রিয়া উঠিবে বিশ্ব পুঞ্জ পুঞ্জ বস্তুর পর্বতে;
পঙ্গু মুক কবন্ধ বধির আঁধা
স্থুলতনু ভয়ংকরী বাধা
সবারে ঠেকায়ে দিয়ে দাঁড়াইবে পথে;
অণুতম পরমাণু আপনার ভারে
সঞ্চয়ের অচল বিকারে
বিদ্ধ হবে আকাশের মর্মমূলে
কলুষের বেদনার শূলে।
ওগো নটী, চঞ্চল অপ্সরী,
অলক্ষ্য সুন্দরী
তব নৃত্যমন্দাকিনী নিত্য ঝরি ঝরি
তুলিতেছে শুচি করি
মৃত্যস্নানে বিশ্বের জীবন।
নিঃশেষে নির্মল নীলে বিকাশিছে নিখিল গগন।

ওরে কবি, তোরে আজ করেছে উতলা
ঝংকারমুখরা এই ভুবনমেখলা,
অলক্ষিত চরণের অকারণ অবারণ চলা।
নাড়ীতে নাড়ীতে তোর চঞ্চলের শুনি পদধ্বনি,
বক্ষ তোর উঠে রনরনি।
নাহি জানে কেউ
রক্তে তোর নাচে আজি সমুদ্রের ঢেউ,
কাঁপে আজি অরণ্যের ব্যাকুলতা;
মনে আজি পড়ে সেই কথা–
যুগে যুগে এসেছি চলিয়া,
স্খলিয়া স্খলিয়া
চুপে চুপে
রূপ হতে রূপে
প্রাণ হতে প্রাণে।
নিশীথে প্রভাতে
যা কিছু পেয়েছি হাতে
এসেছি করিয়া ক্ষয় দান হতে দানে,
গান হতে গানে।

ওরে দেখ্‌ সেই স্রোত হয়েছে মুখর,
তরণী কাঁপিছে থরথর।
তীরের সঞ্চয় তোর পড়ে থাক্‌ তীরে,
তাকাস নে ফিরে।
সম্মুখের বাণী
নিক তোরে টানি
মহাস্রোতে
পশ্চাতের কোলাহল হতে
অতল আঁধারে — অকূল আলোতে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
হে ভুবন আমি যতক্ষণ তোমারে না বেসেছিনু ভালো,"হে ভুবন
আমি যতক্ষণ
তোমারে না বেসেছিনু ভালো
ততক্ষণ তব আলো
খুঁজে খুঁজে পায় নাই তার সব ধন।
ততক্ষণ
নিখিল গগন
হাতে নিয়ে দীপ তার শূন্যে শূন্যে ছিল পথ চেয়ে।

মোর প্রেম এল গান গেয়ে;
কী যে হল কানাকানি
দিল সে তোমার গলে আপন গলার মালাখানি।
মুগ্ধচক্ষে হেসে
তোমারে সে
গোপনে দিয়েছে কিছু যা তোমার গোপন হৃদয়ে
তারার মালার মাঝে চিরদিন রবে গাঁথা হয়ে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
হে মোর সুন্দর,"হে মোর সুন্দর,
যেতে যেতে
পথের প্রমোদে মেতে
যখন তোমার গায়
কারা সবে ধুলা দিয়ে যায়,
আমার অন্তর
করে হায় হয়।
কেঁদে বলি, হে মোর সুন্দর,
আজ তুমি হও দণ্ডধর,
করহ বিচার।
তার পরে দেখি,
এ কী,
খোলা তব বিচারঘরের দ্বার,
নিত্য চলে তোমার বিচার।
নীরবে প্রভাত-আলো পড়ে
তাদের কলুষরক্ত নয়নের ‘পরে;
শুভ্র বনমল্লিকার বাস
স্পর্শ করে লালসার উদ্দীপ্ত নিশ্বাস;
সন্ধ্যাতাপসীর হাতে জ্বালা
সপ্তর্ষির পূজাদীপমালা
তাদের মত্ততাপানে সারারাত্রি চায়–
হে সুন্দর, তব গায়
ধুলা দিয়ে যারা চলে যায়।
হে সুন্দর,
তোমার বিচারঘর
পুষ্পবনে,
পুণ্যসমীরণে,
তৃণপুঞ্জে পতঙ্গগুঞ্জনে,
বসন্তের বিহঙ্গকূজনে,
তরঙ্গচুম্বিত তীরে মর্মরিত পল্লববীজনে।

প্রেমিক আমার,
তারা যে নির্দয় ঘোর, তাদের যে আবেগ দুর্বার।
লুকায়ে ফেরে যে তারা করিতে হরণ
তব আভরণ,
সাজাবারে
আপনার নগ্ন বাসনারে।
তাদের আঘাত যবে প্রেমের সর্বাঙ্গে বাজে,
সহিতে সে পারি না যে;
অশ্রু-আঁখি
তোমারে কাঁদিয়া ডাকি–
খড়গ ধরো, প্রেমিক আমার,
করো গো বিচার।
তার পরে দেখি
এ কী,
কোথা তব বিচার-আগার।
জননীর স্নেহ-অশ্রু ঝরে
তাদের উগ্রতা-‘পরে;
প্রণয়ীর অসীম বিশ্বাস
তাদের বিদ্রোহশেল ক্ষতবক্ষে করি লয় গ্রাস।
প্রেমিক আমার,
তোমার সে বিচার-আগার
বিনিদ্র স্নেহের স্তব্ধ নিঃশব্দ বেদনামাঝে,
সতীর পবিত্র লাজে,
সখার হৃদয়রক্তপাতে,
পথ-চাওয়া  প্রণয়ের বিচ্ছেদের রাতে,
অশ্রুপ্লুত করুণার পরিপূর্ণ ক্ষমার প্রভাতে।

হে রুদ্র আমার,
লুব্ধ তারা, মুগ্ধ তারা, হয়ে পার
তব সিংহদ্বার,
সংগোপনে
বিনা নিমন্ত্রণে
সিঁধ কেটে চুরি করে তোমার ভাণ্ডার।
চোরা ধন দুর্বহ সে ভার
পলে পলে
তাহাদের র্মম দলে,
সাধ্য নাহি রহে নামাবার।
তোমারে কাঁদিয়া তবে কহি বারম্বার–
এদের মার্জনা করো, হে রুদ্র আমার।
চেয়ে দেখি মার্জনা যে নামে এসে
প্রচণ্ড ঝঞ্ঝার বেশে;
সেই ঝড়ে
ধুলায় তাহারা পড়ে;
চুরির প্রকাণ্ড বোঝা খণ্ড খণ্ড হয়ে
সে-বাতাসে কোথা যায় বয়ে।
হে রুদ্র আমার,
মার্জনা তোমার
গর্জমান বজ্রাগ্নিশিখায়,
সুর্যাস্তের প্রলয়লিখায়,
রক্তের বর্ষণে,
অকস্মাৎ সংঘাতের ঘর্ষণে ঘর্ষণে।",রবীন্দ্রনাথ ঠাকুর,মুক্তক ছন্দ,https://www.ebanglalibrary.com/category/%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%B0%E0%A6%9A%E0%A6%A8%E0%A6%BE%E0%A6%AC%E0%A6%B2%E0%A7%80-%E0%A6%B0%E0%A6%AC%E0%A7%80%E0%A6%A8%E0%A7%8D/%E0%A6%95%E0%A6%BE%E0%A6%AC%E0%A7%8D%E0%A6%AF%E0%A6%97%E0%A7%8D%E0%A6%B0%E0%A6%A8%E0%A7%8D%E0%A6%A5-%E0%A6%B0%E0%A6%AC%E0%A7%80%E0%A6%A8%E0%A7%8D%E0%A6%A6%E0%A7%8D%E0%A6%B0/%E0%A6%AC%E0%A6%B2%E0%A6%BE%E0%A6%95%E0%A6%BE/,,,
স্থায়ী-অস্থায়ী,"তুলেছিলেম কুসুম তোমার
হে সংসার, হে লতা—
পরতে মালা বিঁধল কাঁটা,
বাজল বুকে ব্যথা
হে সংসার, হে লতা!
বেলা যখন পড়ে এল,
আঁধার এল ছেয়ে,
দেখি তখন চেয়ে—
তোমার গোলাপ গেছে, আছে
আমার বুকের ব্যথা
হে সংসার, হে লতা!

আরো তোমার অনেক কুসুম
ফুটবে যথা-তথা—
অনেক গন্ধ, অনেক মধু,
অনেক কোমলতা
হে সংসার, হে লতা!
সে ফুল তোলার সময় তো আর
নাহি আমার হাতে।
আজকে আঁধার রাতে
আমার গোলাপ গেছে, কেবল
আছে বুকের ব্যথা
হে সংসার, হে লতা!",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
সুখদুঃখ,"বসেছে আজ রথের তলায়
স্নানযাত্রার মেলা।
সকাল থেকে বাদল হল,
ফুরিয়ে এল বেলা।
আজকে দিনের মেলামেশা
যত খুশি যতই নেশা
সবার চেয়ে আনন্দময়
ওই মেয়েটির হাসি—
এক পয়সায় কিনেছে ও
তালপাতার এক বাঁশি।
বাজে বাঁশি পাতার বাঁশি
আনন্দস্বরে
হাজার লোকের হর্ষধ্বনি
সবার উপরে॥

ঠাকুরবাড়ি ঠেলাঠেলি,
লোকের নাহি শেষ।
অবিশ্রান্ত বৃষ্টিধারায়
ভেসে যায় রে দেশ।
আজকে দিনের দুঃখ যত
নাই রে দুঃখ উহার মতো
ওই যে ছেলে কাতর চোখে
দোকান-পানে চাহি—
একটি রাঙা লাঠি কিনবে
একটি পয়সা নাহি।
চেয়ে আছে নিমেষ-হারা
নয়ন অরুণ—
হাজার লোকের মেলাটিরে
করেছে করুণ॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
সমাপ্তি,"পথে যতদিন ছিনু ততদিন
অনেকের সনে দেখা,
সব শেষ হল যেখানে সেথায়
তুমি আর আমি একা।
নানা বসন্তে নানা বরষায়
অনেক দিবসে অনেক নিশায়
দেখেছি অনেক, সহেছি অনেক,
লিখেছি অনেক লেখা-
পথে যতদিন ছিনু ততদিন
অনেকের সনে দেখা॥

কখন্ যে পথ আপনি ফুরালো,
সন্ধ্যা হল যে কবে-
পিছনে চাহিয়া দেখিনু, কখন্
চলিয়া গিয়াছে সবে।
তোমার নীরব নিভৃত ভবনে
জানি না কখন্ পশিমু কেমনে।
অবাক রহিনু আপন প্রাণের
নূতন গানের রবে।

কখন্ যে পথ আপনি ফুরালো,
সন্ধ্যা হল যে কবে॥

চিহ্ন কি আছে শ্রান্ত নয়নে
অশ্রুজলের রেখা।
বিপুল পথের বিবিধ কাহিনী
আছে কি ললাটে লেখা!
রুধিয়া দিয়েছ তব বাতায়ন,
বিছানো রয়েছে শীতল শয়ন,
তোমার সন্ধ্যাপ্রদীপ-আলোকে
তুমি আর আমি একা।
নয়নে আমার অশ্রুজলের
চিহ্ন কি যায় দেখা॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
শেষ হিসাব,"সন্ধ্যা হয়ে এল, এবার
সময় হল হিসাব নেবার।
যে দেব্‌তারে গড়েছিলেম,
দ্বারে যাঁদের পড়েছিলেম,
আয়োজনটা করেছিলেম
জীবন দিয়ে চরণ-সেবার,
তাঁদের মধ্যে আজ সায়াহ্নে
কেবা আছেন এবং কে নেই—
কেই বা বাকি কেই বা ফাঁকি
ছুটি নেব সেইটে জেনেই॥

নাই বা জানলি হায় রে মূর্খ!
কী হবে তোর হিসাব সূক্ষ্ম!
সন্ধ্যা এল, দোকান তোলো—
পারের নৌকা তৈরি হল,
যত পার ততই ভোলো।
বিফল সুখের বিরাট দুঃখ।
জীবনখানা খুললে তোমার
শূন্য দেখি শেষের পাতা—

কী হবে, ভাই, হিসেব নিয়ে!
তোমার নয়কো লাভের খাতা॥

আপনি আঁধার ডাকছে তোরে,
ঢাকছে তোমায় দয়া করে।
তুমি তবে কেনই জ্বালো
মিট্‌মিটে ওই দীপের আলো—
চক্ষু মুদে থাকাই ভালো,
শ্রান্ত, পথের প্রান্তে প’ড়ে।
জানাজানির সময় গেছে,
বোঝাপড়া কর্‌ রে বন্ধ—
অন্ধকারের স্নিগ্ধ কোলে
থাক্ রে হয়ে বধির অন্ধ॥

যদি তোমায় কেউ না রাখে,
সবাই যদি ছেড়েই থাকে—
জনশূন্য বিশাল ভবে
একলা এসে দাঁড়াও তবে,
তোমার বিশ্ব উদার রবে
হাজার সুরে তোমায় ডাকে।
আঁধার রাতে নির্নিমেষে
দেখতে দেখতে যাবে দেখা—

তুমি একা জগৎ-মাঝে,
প্রাণের মাঝে আরেক একা॥

ফুলের দিনের যে মঞ্জরী
ফলের দিনে যাক সে ঝরি।
মরিস নে আর মিথ্যে ভেবে,
বসন্তেরই অন্তে এবে
যারা যারা বিদায় নেবে
একে একে যাক রে সরি।
হোক রে তিক্ত মধুর কণ্ঠ,
হোক রে রিক্ত কল্পলতা—
তোমার থাকুক পরিপূর্ণ।",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
শেষ,"থাকব না ভাই, থাকব না কেউ—
থাকবে না, ভাই, কিছু!
সেই আনন্দে যাও রে চলে
কালের পিছু পিছু।
অধিক দিন তো বইতে হয় না
শুধু একটি প্রাণ।
অনন্ত কাল একই কবি
গায় না একই গান।
মালা বটে শুকিয়ে মরে—
যে জন মালা পরে
সেও তো নয় অমর, তবে
দুঃখ কিসের তরে।
থাকব না ভাই, থাকব না কেউ—
থাকবে না, ভাই, কিছু!
সেই আনন্দে যাও রে চলে
কালের পিছু পিছু॥
সবই হেথায় একটা কোথাও
করতে হয় রে শেষ,
গান থামিলে তাই তো কানে
থাকে গানের রেশ।

কাটলে বেলা সাধের খেলা
সমাপ্ত হয় ব’লে
ভাবনাটি তার মধুর থাকে
আকুল অশ্রুজলে।
জীবন অস্তে যায় চলি, তাই
রঙটি থাকে লেগে
প্রিয়জনের মনের কোণে
শরৎসন্ধ্যামেঘে।
থাকব না ভাই, থাকব না কেউ—
থাকবে না ভাই, কিছু।
সেই আনন্দে যাও রে ধেয়ে
কালের পিছু পিছু॥


ফুল তুলি তাই তাড়াতাড়ি
পাছে ঝ’রেই পড়ে।
সুখ নিয়ে তাই কাড়াকাড়ি,
পাছে যায় সে স’রে।
রক্ত নাচে দ্রুতচ্ছন্দে,
চক্ষে তড়িৎ ভায়,
চুম্বনেরে কেড়ে নিতে
অধর ধেয়ে যায়।

সমস্ত প্রাণ জাগে রে তাই,
বক্ষোদোলায় দোলে—
বাসনাতে ঢেউ উঠে যায়
মত্ত আকুল রোলে।
থাকব না ভাই, থাকব না কেউ—
থাকবে না, ভাই, কিছু।
সেই আনন্দে চল্ রে ছুটে
কালের পিছু পিছু॥

কোনো জিনিস চিনব যে রে
প্রথম থেকে শেষ,
নেব যে সব বুঝে-পড়ে—
নাই সে সময়-লেশ।
জগৎটা যে জীর্ণ মায়া
সেটা জানার আগে
সকল স্বপ্ন কুড়িয়ে নিয়ে
জীবন-রাত্রি ভাগে।
ছুটি আছে শুধু দুদিন
ভালোবাসবার মতো,
কাজের জন্যে জীবন হলে
দীর্ঘজীবন হত।

থাকব না ভাই, থাকব না কেউ—
থাকবে না, ভাই, কিছু।
সেই আনন্দে চল্‌ রে ছুটে
কালের পিছু পিছু॥

আজ তোমাদের যেমন জানছি
তেমনি জানতে জানতে
ফুরায় যেন সকল জানা—
যাই জীবনের প্রান্তে।
এই-যে নেশা লাগল চোখে
এইটুকু যেই ছোটে
অমনি যেন সময় আমার
বাকি না রয় মোটে।
জ্ঞানের চক্ষু স্বর্গে গিয়ে
যায় যদি যাক খুলি,
মর্তে যেন না ভেঙে যায়
মিথ্যে মায়াগুলি॥

থাকব না ভাই, থাকব না কেউ—
থাকবে না, ভাই, কিছু।
সেই আনন্দে চল্‌ রে ধেয়ে
কালের পিছু পিছু॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
শাস্ত্র,"পঞ্চাশোর্ধ্বে বনে যাবে
এমন কথা শাস্ত্রে বলে;
আমরা বলি বানপ্রস্থ
যৌবনেতেই ভালো চলে।
বনে এত বকুল ফোটে,
গেয়ে মরে কোকিল পাখি,
লতাপাতার অন্তরালে
বড় সরস ঢাকাঢাকি!
চাঁপার শাখে চাঁদের আলো,
সে সৃষ্টি কি কেবল মিছে?
এ-সব যারা বোঝে তারা।
পঞ্চাশতের অনেক নীচে!
পঞ্চাশোর্ধ্ব বনে যাবে
এমন কথা শাস্ত্রে বলে;
আমরা বলি বানপ্রস্থ
যৌবনেতেই ভালো চলে॥

ঘরের মধ্যে বকাবকি,
নানান মুখে নানা কথা;
হাজার লোকে নজর পাড়ে,
একটুকু নাই বিরলতা।
সময় অল্প, ফুরায় তাও
অরসিকের আনাগোনায়,
ঘণ্টা ধরে থাকেন তিনি
সৎপ্রসঙ্গ-আলোচনায়।
হতভাগ্য নবীন যুবা
কাজেই থাকে বনের খোঁজে,
ঘরের মধ্যে মুক্তি যে নেই
এ কথা সে বিশেষ বোঝে।
পঞ্চাশোর্ধ্বে বনে যাবে
এমন কথা শাস্ত্রে বলে;
আমরা বলি বানপ্রস্থ
যৌবনেতেই ভালো চলে॥

আমরা সবাই নব্যকালের
সভ্য যুবা অনাচারী
মনুর শাস্ত্র শুধরে দিয়ে।
নতুন বিধি করব জারি-

বুড়ো থাকুন ঘরের কোণে
পয়সাকড়ি করুন জমা,
দেখুন বসে বিষয়পত্র,
চালান মামলা-মকদ্দমা;
ফাগুন মাসে লগ্ন দেখে
যুবারা যাক বনের পথে,
রাত্রি জেগে সাধ্যসাধন,
থাকুক রত কঠিন ব্রতে!
পঞ্চাশোর্ধ্বে বনে যাবে
এমন কথা শাস্ত্রে বলে;
আমরা বলি বানপ্রস্থ
যৌবনেতেই ভালো চলে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
যৌবনবিদায়,"ওগো যৌবনতরী,
এবার বোঝাই সাঙ্গ ক’রে
দিলেম বিদায় করি।
কতই খেয়া, কতই খেয়াল,
কতই-না দাঁড়-বাওয়া,
তোমার পালে লেগেছিল
কত দখিন-হাওয়া।
কত ঢেউয়ের টল্‌মলানি,
কত স্রোতের টান,
পূর্ণিমাতে সাগর হতে
কত পাগল বান।

এ পার হতে ও পার ছেয়ে
ঘন মেঘের সারি,
শ্রাবণ-দিনে ভরা গাঙে
দুকুল-হারা পাড়ি।
অনেক খেলা, অনেক মেলা,
সকলই শেষ ক’রে
চল্লিশেরই ঘাটের থেকে
বিদায় দিনু তোরে॥


ওগো তরুণ তরী,
যৌবনেরই শেষ ক’টি গান
দিনু বোঝাই করি।
সে-সব দিনের কান্না হাসি
সত্য মিথ্যা ফাঁকি
নিঃশেষিয়ে যাস রে নিয়ে,
রাখিস নে আর বাকি।
নোঙর দিয়ে বাঁধিস নে আর,
চাহিস নে আর পাছে,
ফিরে ফিরে ঘুরিস নে আর
ঘাটের কাছে কাছে।

এখন হতে ভাঁটার স্রোতে
ছিন্ন পালটি তুলে,
ভেসে যা রে স্বপ্ন-সমান
অস্তাচলের কূলে।
সেথায় সোনা-মেঘের ঘাটে
নামিয়ে দিয়ো শেষে
বহু দিনের বোঝা তোমার—
চিরনিদ্রার দেশে॥


ওরে আমার তরী,
পারে যাবার উঠল হাওয়া,
ছোট্ রে ত্বরা করি।
যেদিন খেয়া ধরেছিলেম
ছায়াবটের ধারে,
ভোরের সুরে ডেকেছিলেম
‘কে যাবি আয় পারে!’—
ভেবেছিলেম ঘাটে ঘাটে
করতে আনাগোনা
এমন চরণ পড়বে নায়ে
নৌকা হবে সোনা।

এবারের পারাপারে
এত লোকের ভিড়ে
সোনা-করা দুটি চরণ
দেয় নি পরশ কি রে!
যদি চরণ প’ড়ে থাকে
কোনো একটি বারে—
যা রে সোনার জন্ম নিয়ে
সোনার মৃত্যু-পারে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
যুগল,"ঠাকুর, তব পায়ে নমোনমঃ,
পাপিষ্ঠ এই অক্ষমেরে ক্ষম,
আজ বসন্তে বিনয় রাখো মম—
বন্ধ করো শ্রীমদ্ভাগবত।
শাস্ত্র যদি নেহাত পড়তে হবে
গীত-গোবিন্দ খোলা হোক-না তবে;
শপথ মম, বোলো না এই ভবে
জীবনখানা শুধুই স্বপ্নবৎ!
একটা দিনের সন্ধি করিয়াছি,
বন্ধ আছে যমরাজের সমর—
আজকে শুধু এক বেলারই তরে
আমরা দোঁহে অমর, দোঁহে অমর

স্বয়ং যদি আসেন আজি দ্বারে
মানব নাকো রাজার দারোগারে—
কেল্লা হতে ফৌজ সারে সারে
দাঁড়ায় যদি, ওঁচায় ছোরাছুরি,

বলব, রে ভাই, বেজার কোরো নাকো—
গোল হতেছে, একটু থেমে থাকো,
কৃপাণ-খোলা শিশুর খেলা রাখো
খ্যাপার মতো কামান-ছোঁড়াছুঁড়ি!
একটুখানি সরে গিয়ে করো
সঙের মতো সঙিন-ঝমঝমর—
আজকে শুধু এক বেলারই তরে
আমরা দোঁহে অমর, দোঁহে অমর॥

বন্ধুজনে যদি পুণ্যফলে
করেন দয়া, আসেন দলে দলে,
গলায় বস্ত্র কব নয়নজলে—
ভাগ্য নামে অতিবর্ষাসম!
এক দিনেতে অধিক মেশামেশি
শ্রান্তি বড়োই আনে শেষাশেষি—
জান তো, ভাই, দুটি প্রাণীর বেশি
এ কুলায়ে কুলায় নাকো মম।
ফাগুন মাসে ঘরের টানাটানি,
অনেক চাঁপা, অনেকগুলি ভ্রমর—
ক্ষুদ্র আমার এই অমরাবতী,
আমরা ছুটি অমর, দুটি অমর॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
যথাস্থান,"কোন্ হাটে তুই বিকোতে চাস
ওরে আমার গান,
কোন্‌খানে তোর স্থান।
পণ্ডিতেরা থাকেন যেথায়
বিদ্যেরত্নপাড়ায়-
নস্য উড়ে আকাশ জুড়ে,
কাহার সাধ্য দাঁড়ায়,
চলছে সেথায় সূক্ষ্ম তর্ক
সদাই দিবারাত্র
পাত্রাধার কি তৈল কিম্বা
তৈলাধার কি পাত্র-
পুঁথিপত্র মেলাই আছে
মোহধ্বান্তনাশন,
তারি মধ্যে একটি প্রান্তে
পেতে চাস কি আসন।
গান তা শুনি গুঞ্জরিয়া
গুঞ্জরিয়া কহে-
নহে নহে নহে॥

কোন্ হাটে তুই যিকোতে চাস
ওরে আমার গান,
কোন্ দিকে তোর টান।
পাষাণ-গাঁথা প্রাসাদ-'পরে
আছেন ভাগ্যবন্ত,
মেহাগিনির মঞ্চ জুড়ি
পঞ্চ হাজার গ্রন্থ—
সোনার জলে দাগ পড়ে না,
খোলে না কেউ পাতা,
অ-স্বাদিত মধু যেমন
যূথী অনাঘ্রাতা।
ভৃত্য নিত্য ধুলা ঝাড়ে,
যত্ন পুরামাত্রা,
ওরে আমার ছন্দোময়ী
সেথায় করবি যাত্রা?
গান তা শুনি কর্ণমূলে
মর্মরিয়া কহে-
নহে নহে নহে॥

কোন্ হাটে তুই বিকোতে চাস
ওরে আমার গান,
কোথায় পাবি মান।

নবীন ছাত্র ঝুঁকে আছে
এক্‌জামিনের পড়ায়,
মনটা কিন্তু কোথা থেকে
কোন্ দিকে যে গড়ায়।
অপাঠ্য সব পাঠ্য কেতাব
সামনে আছে খোলা,
কর্তৃজনের ভয়ে কাব্য
কুলুঙ্গিতে তোলা-
সেইখানেতে ছেঁড়াছড়া
এলোমেলোর মেলা,
তারি মধ্যে ওরে চপল
করবি কি তুই খেলা?
গান তা শুনে মৌনমুখে
রহে দ্বিধার ভরে-
যাব-যাব করে॥

কোন্ হাটে তুই বিকোতে চাস,
ওরে আমার গান,
কোথায় পাবি ত্রাণ।
ভাণ্ডারেতে লক্ষ্মী বধূ
যেথায় আছে কাজে,

ঘরে ধায় সে ছুটি পায় সে
যখন মাঝে মাঝে,
বালিশতলে বইটি চাপা,
টানিয়া লয় তারে-
পাতাগুলিন হেঁড়াখোঁড়া।
শিশুর অত্যাচারে,
কাজল-আঁকা সিঁদুর-মাখা,
চুলের-গন্ধে-ভরা
শয্যাপ্রান্তে ছিন্নবেশে
চাস কি যেতে ত্বরা!
বুকের ’পরে নিশ্বসিয়া
স্তব্ধ রহে গান—
লোভে কম্পমান॥


কোন্ হাটে তুই বিকোতে চাস
ওরে আমার গান,
কোথায় পাবি প্রাণ।
যেথায় সুখে তরুণ-যুগল
পাগল হয়ে বেড়ায়,
আড়াল বুঝে আঁধার খুঁজে
সবার আঁখি এড়ায়,

পাখি তাদের শোনায় গীতি,
নদী শোনায় গাথা,
কত রকম ছন্দ শোনায়
পুষ্প লতা পাতা-
সেইখানেতে সরল হাসি
সজল চোখের কাছে
বিশ্ববাঁশির ধ্বনির মাঝে
যেতে কি সাধ আছে?
হঠাৎ উঠে উচ্ছ্বসিয়া
কহে আমার গান-
সেইখানে মোর স্থান॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
যথাসময় ,"ভাগ্য যবে কৃপণ হয়ে আসে,
বিশ্ব যবে নিঃস্ব তিলে তিলে,
মিষ্টমুখে ভুবন-ভরা হাসি
ওষ্ঠে শেষে ওজন-দরে মিলে,
বন্ধুজনে বন্ধ করে প্রাণ,
দীর্ঘদিন সঙ্গীহীন একা;
হঠাৎ পড়ে ঋণ-শোধেরই পালা,
ঋণীজনের না পাওয়া যায় দেখা,
তখন ঘরে বন্ধ হ রে কবি,
খিলের পরে খিল লাগাও খিল।
কথার সাথে গাঁথো কথার মালা,
মিলের সাথে মিল মিলাও মিল॥


কপাল যদি আবার ফিরে যায়
প্রভাত-কালে হঠাৎ জাগরণে,
শূন্য নদী আবার যদি ভরে
শরৎমেঘে ত্বরিত বরিষনে,
বন্ধু ফিরে বন্দী করে বুকে,
সন্ধি করে অন্ধ অরিদল,
অরুণ ঠোঁটে তরুণ ফোটে হাসি,
কাজল-চোখে করুণ আঁখিজল,
তখন খাতা পোড়াও, খ্যাপা কবি,
দিলের সাথে দিল লাগাও দিল।
বাহুর সাথে বাঁধো মৃণাল-বাহু,
চোখের সাথে চোখে মিলাও মিল॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
মেঘমুক্ত,"ভোর থেকে আজ বাদল ছুটেছে,
আয় গো আয়!
কাঁচা বরাদখানি পড়েছে বনের
ভিজে পাতায়।
ঝিকিঝিকি করি কাঁপিতেছে বট,
ওগো, ঘাটে আয়, নিয়ে আয় ঘট,
পথের দু ধারে শাখে শাখে আজি
পাখিরা গায়।
ভোর থেকে আজ বাদল ছুটেছে,
আয় গো আয়॥

তোমাদের সেই ছায়াঘেরা দিঘি
না আছে তল,
কূলে কূলে তার ছেপে ছেপে আজি
উঠেছে জল।
এ ঘাট হইতে ও ঘাটে তাহার
কথা-বলাবলি নাহি চলে আর,
একাকার হল তীরে আর নীরে
তাল-তলায়।

আজ ভোর হতে নাই গো বাদল,
আয় গো আয়॥



ঘাটে পঁইঠায় বসিবি বিরলে
ডুবায়ে গলা,
হবে পুরাতন প্রাণের কথাটি
নূতন বলা।
সে কথার সাথে রেখে রেখে মিল
থেকে থেকে ডেকে উঠিবে কোকিল,
কানাকানি করে ভেসে যাবে মেঘ
আকাশ-গায়।
আজ ভোর থেকে নাই গো বাদল,
আয় গো আয়॥

তপন-আতপে আতপ্ত হয়ে
উঠেছে বেলা,
খঞ্জন দুটি আলস্যভরে
ছেড়েছে খেলা।
কলস পাকড়ি আঁকড়িয়া বুকে
ভরা জলে তোরা ভেসে যাবি সুখে,
তিমিরনিবিড় ঘনঘোর ঘুমে।
স্বপনপ্রায়।

আজ ভোের থেকে নাই গো বাদল,
আয় গো আয়",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
মাতাল,"ওরে মাতাল, দুয়ার ভেঙে দিয়ে
পথেই যদি করিস মাতামাতি,
থলিঝুলি উজাড় করে ফেলে
যা আছে তোর ফুরাস রাতারাতি,
অশ্লেষাতে যাত্রা করে শুরু
পাঁজিপুঁথি করিস পরিহাস,
অকারণে অকাজ লয়ে ঘাড়ে
অসময়ে অপথ দিয়ে যাস,
হালের দড়ি নিজের হাতে কেটে
পালের ’পরে লাগাস ঝোড়ো হাওয়া,
আমিও, ভাই, তোদের ব্রত লব-
মাতাল হয়ে পাতাল-পানে ধাওয়া॥

পাড়ার যত জ্ঞানীগুণীর সাথে
নষ্ট হল দিনের পরে দিন,
অনেক শিখে পক্ক হল মাথা;
অনেক দেখে দৃষ্টি হল ক্ষীণ।

কত কালের কত মন্দ ভালো
বসে বসে কেবল জমা করি,
ফেলা-ছড়া ভাঙা-ছেঁড়ার বোঝ
বুকের মাঝে উঠছে ভরি ভরি—
গুঁড়িয়ে সে-সব উড়িয়ে ফেলে দিক
দিক্-বিদিকে তোদের ঝোড়ো হাওয়া।
বুঝেছি, ভাই, সুখের মধ্যে সুখ
মাতাল হয়ে পাতাল-পানে ধাওয়া॥

হোক রে সিধা কুটিল দ্বিধা যত,
নেশায় মোরে করুক দিশাহারা,
দানোয় এসে হঠাৎ কেশে ধরে
এক দমকে করুক লক্ষ্মীছাড়া!
সংসারেতে সংসারী তো ঢের,
কাজের হাটে অনেক আছে কেজো,
মেলাই আছে মস্তবড়ো লোক-
সঙ্গে তাঁদের অনেক সেজো মেজো,
থাকুন তাঁরা ভবের কাজে লেগে-
লাগুক মোরে সৃষ্টিছাড়া হাওয়া!
বুঝেছি, ভাই, কাজের মধ্যে কাজ
মাতাল হয়ে পাতাল-পানে ধাওয়া।

শপথ করে দিলাম ছেড়ে আজই
যা আছে মোর বুদ্ধি বিবেচনা,
বিদ্যা যত ফেলব ঝেড়ে-ঝুড়ে
ছেড়ে-ছুড়ে তত্ত্ব-আলোচনা!
স্মৃতির ঝারি উপুড় করে ফেলে
নয়নবারি শূন্য করি দিব,
উচ্ছ্বসিত মদের ফেনা দিয়ে
অট্টহাসি শোধন করি নিব।
ভদ্রলোকের তক্‌মা-তাবিজ ছিঁড়ে
উড়িয়ে দেবে মদোন্মত্ত হাওয়া!
শপথ করে বিপথ-ব্রত নেব-
মাতাল হয়ে পাতাল-পানে ধাওয়া",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
ভর্ৎসনা,"মিথ্যা আমায় কেন শরম দিলে
চোখের চাওয়া নীরব তিরস্কারে।
আমি তোমার পাড়ার প্রান্ত দিয়ে
চলেছিলেম আপন গৃহদ্বারে—
যেথা আমার বাঁধা ঘাটের কাছে
দুটি চাঁপায় ছায়া ক’রে আছে,
জামের শাখা ফলে-আঁধার-করা।
স্বচ্ছগভীর পদ্মদিঘির ধারে।
তুমি আমায় কেন শরম দিলে
চোখের চাওয়া নীরব তিরস্কারে॥

আজ তো আমি মাটির পানে চেয়ে
দীনবেশে যাই নি তোমার ঘরে।
অতিথ হয়ে দিই নি দ্বারে সাড়া,
ভিক্ষাপাত্র নিই নি কাতর-করে।
আমি আমার পথে যেতে যেতে
তোমার ঘরের দ্বারের বাহিরেতে,
ঘনশ্যামল তমাল-তরুমূলে
দাঁড়িয়েছি এই দণ্ড-দুয়ের তরে।

নতশিরে দুখানি হাত জুড়ি
দীনবেশে যাই নি তোমার ঘরে॥

আমি তোমার ফুল্ল পুষ্পবনে
তুলি নাই তো যুথীর একটি দল।
আমি তোমার ফলের শাখা হতে
ক্ষুধাভরে ছিঁড়ি নাই তো ফল।
আছি শুধু পথের প্রান্তদেশে
দাঁড়ায় যেথা সকল পান্থ এসে—
নিয়েছি এই শুধু গাছের ছায়া,
পেয়েছি এই তরুণ তৃণতল।
আমি তোমার ফুল্ল পুষ্পবনে
তুলি নাই তো যুথীর একটি দল॥

শ্রান্ত বটে আছে চরণ মম,
পথের পঙ্ক লেগেছে দুই পায়।
আষাঢ়-মেঘে হঠাৎ এল ধারা
আকাশ-ভাঙা বিপুল বরষায়।
ঝোড়ো হাওয়ার এলোমেলো তালে
উঠল নৃত্য বাঁশের ডালে ডালে,
ছুটল বেগে ঘন মেঘের শ্রেণী
ভগ্নরণে ছিন্ন কেতুর প্রায়।

শ্রান্ত বটে আছে চরণ মম,
পথের পঙ্ক লেগেছে দুই পায়॥

কেমন করে জানব মনে আমি
কী যে আমায় ভাবলে মনে মনে।
কাহার লাগি একলা ছিলে বসে
মুক্তকেশে আপন বাতায়নে।
তড়িৎশিখা ক্ষণিক দীপ্তালোকে
হানতেছিল চমক তোমার চোখে,
জানত কে বা দেখতে পাবে তুমি
আছি আমি কোথায় যে কোন্ কোণে।
কেমন করে জানব মনে আমি
আমায় কী যে ভাবলে মনে মনে॥

বুঝি গো দিন ফুরিয়ে গেল আজি,
এখনো মেঘ আছে আকাশ ভরে।
থেমে এল বাতাস বেণুবনে,
মাঠের ’পরে বৃষ্টি এল ধরে।
তোমার ছায়া দিলেম তবে ছাড়ি,
লও গো তোমার ভূমি-আসন কাড়ি,
সন্ধ্যা হল, দুয়ার করো রোধ—
যাব আমি আপন পথ-’পরে।

বুঝি গো দিন ফুরিয়ে গেল আজি,
এখনো মেঘ আছে আকাশ ভরে॥

মিথ্যা আমায় কেন শরম দিলে
চোখের চাওয়া নীরব তিরস্কারে—
আছে আমার নতুন-ছাওয়া ঘর
পাড়ার পরে পদ্মদিঘির ধারে।
কুটীরতলে দিবস হলে গত
জ্বলে প্রদীপ ধ্রুবতারার মতো—
আমি কারো চাই নে কোনো দান
কাঙালবেশে কোনো ঘরের দ্বারে।
মিথ্যা আমায় কেন শরম দিলে
চোখের চাওয়া নীরব তিরস্কারে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
বোঝাপড়া,"মনেরে আজ কহ যে,
ভালো মন্দ যাহাই আসুক।
সত্যেরে লও সহজে।
কেউ-বা তোমায় ভালোবাসে
কেউ-বা বাসতে পারে না যে,
কেউ বিকিয়ে আছে কেউ-বা
সিকি পয়সা ধারে না যে,
কতকটা সে স্বভাব তাদের
কতকটা বা তোমারো ভাই,
কতকটা এ ভবের গতিক-
সবার তরে নহে সবাই।
তোমায় কতক ফাঁকি দেবে
তুমিও কতক দেবে ফাঁকি,
তোমার ভোগে কতক পড়বে
পরের ভোগে থাকবে বাকি।
মান্ধাতারই আমল থেকে
চলে আসছে এমনি রকম-
তোমারি কি এমন ভাগ্য
বাঁচিয়ে যাবে সকল জখম।
মনেরে আজ কহ যে,

ভালো মন্দ যাহাই আসুক
সত্যেরে লও সহজে॥

অনেক ঝঞ্জা কাটিয়ে বুঝি
এলে সুখের বন্দরেতে,
জলের তলে পাহাড় ছিল
লাগল বুকের অন্দরেতে,
মুহূর্তেকে পাঁজরগুলো
উঠল কেঁপে আর্তরবে—
তাই নিয়ে কি সবার সঙ্গে
ঝগড়া করে মরতে হবে।
ভেসে থাকতে পার যদি
সেইটে সবার চেয়ে শ্রেয়,
পার তো বিনা বাক্যে
টুপ করিয়া ডুবে যেয়ো।
এটা কিছু অপূর্ব নয়,
ঘটনা সামান্য খুবই-
শঙ্কা যেথায় করে না কেউ
সেইখানে হয় জাহাজডুবি।
মনেরে তাই কহ যে,
ভালো মন্দ যাহাই আসুক
সত্যেরে লও সহজে॥

তোমার মাপে হয় নি সবাই
তুমিও হও নি সবার মাপে,
তুমি মর কারো ঠেলায়
কেউ-বা মরে তোমার চাপে-
তবু ভেবে দেখতে গেলে
এমনি কিসের টানাটানি,
তেমন করে হাত বাড়ালে
সুখ পাওয়া যায় অনেকখানি।
আকাশ তবু সুনীল থাকে,
মধুর ঠেকে ভোরের আলো-
মরণ এলে হঠাৎ দেখি
মরার চেয়ে বাঁচাই ভালো।
যাহার লাগি চক্ষু বুজে
বহিয়ে দিলাম অশ্রুসাগর
তাহারে বাদ দিয়েও দেখি
বিশ্বভুবন মস্ত ডাগর।
মনেরে তাই কহ যে,
ভালো মন্দ যাহাই আসুক
সত্যেরে লও সহজে॥

নিজের ছায়া মস্ত করে
অস্তাচলে বসে বসে

আঁধার করে তোল যদি
জীবনখানা নিজের দোষে,
বিধির সঙ্গে বিবাদ করে।
নিজের পায়েই কুড়ুল মারো,
দোহাই তবে এ কার্যটা
যত শীঘ্র পায়রা সারো।
খুব খানিকটে কেঁদেকেটে
অশ্রু ঢেলে ঘড়-ঘড়া
মনের সঙ্গে এক রকমে
করে নে, ভাই, বোঝাপড়া।
তাহার পরে আঁধার ঘরে
প্রদীপখানি জ্বালিয়ে তোলে।
ভুলে যা, ভাই, কাহার সঙ্গে
কতটুকুন তফাত হল।
মনেরে তাই কহ যে,
ভালো মন্দ যাহাই আসুক
সত্যেরে লও সহজে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
অতিবাদ,"আজ বসন্তে বিশ্বখাতায়
হিসেব নেইকো পুষ্পে পাতায়,
জগৎ যেন ঝোঁকের মাথায়
সকল কথাই বাড়িয়ে বলে;
ভুলিয়ে দিয়ে সত্যি মিথ্যে,
ঘুলিয়ে দিয়ে নিত্যানিত্যে,
দু ধারে সব উদার চিত্তে
বিধিবিধান ছাড়িয়ে চলে।
আমারো দ্বার মুক্ত পেয়ে
সাধুবুদ্ধি বহির্গতা,
আজকে আমি কোন মতেই
বলব নাকো সত্য কথা॥

প্রিয়ার পুণ্যে হলেম রে আজ
একটা রাতের রাজ্যাধিরাজ,
ভাণ্ডারে আজ করছে বিরাজ
সকলপ্রকার অজস্রত্ব!

কেন রাখব কথার ওজন?
কৃপণতায় কোন্ প্রয়োজন?
ছুটুক বাণী যোজন যোজন।
উড়িয়ে দিয়ে ষত্ব ণত্ব।
চিত্তদুয়ার মুক্ত করে
সাধুবুদ্ধি বহির্গতা,
আজকে আমি কোনো মতেই
বলব নাকো সত্য কথা॥

হে প্রেয়সী স্বর্গদূতী,
আমার যত কাব্যপুঁথি
তোমার পায়ে পড়ে স্তুতি,
তোমারি নাম বেড়ায় রটি;
থাকো হৃদয়-পদ্মটিতে
এক দেবতা আমার চিতে-
চাই নে তোমায় খবর দিতে
আরো আছেন তিরিশ কোটি।
চিত্তদুয়ার মুক্ত করে
সাধুবুদ্ধি বহির্গতা,
আজকে আমি কোনো মতেই
বলব নাকো সত্য কথা॥

ত্রিভুবনে সবার বাড়া
একলা তুমি সুধার ধারা,
উষার ভালে একটি তারা,
এ জীবনে একটি আলো-
সন্ধ্যাতারা ছিলেন কে কে
সে-সব কথা যাব ঢেকে,
সময় বুঝে মানুষ দেখে
তুচ্ছ কথা ভোলাই ভালো।
চিত্তদুয়ার মুক্ত রেখো
সাধুবুদ্ধি বহির্গতা,
আজকে আমি কোনো মতেই
বলব নাকো সত্য কথা॥

সত্য থাকুন ধরিত্রীতে
শুষ্ক রুক্ষ ঋষির চিতে,
জ্যামিতি আর বীজগণিতে,
কারো ইথে আপত্তি নেই-
কিন্তু আমার প্রিয়ার কানে
এবং আমার কবির গানে,
পঞ্চশরের পুষ্পবাণে
মিথ্যে থাকুন রাত্রিদিনেই

চিত্তদুয়ার মুক্ত রেখে
সাধুবুদ্ধি বহির্গতা,
আজকে আমি কোনো মতেই
বলব নাকো সত্য কথা।

ওগো সত্য বেঁটেখাটো,
বীণার তন্ত্রী যতই ছাঁটো,
কণ্ঠ আমার যতই আঁটো,
বলব তবু উচ্চসুরে-
আমার প্রিয়ার মুগ্ধ দৃষ্টি।
করছে ভুবন নূতন সৃষ্টি,
মুচকি হাসির সুধার বৃষ্টি
চলছে আজি জগৎ জুড়ে।
চিত্তদুয়ার মুক্ত রেখে
সাধুবুদ্ধি বহির্গতা,
আজকে আমি কোনো মতেই
বলব নাকো সত্য কথা॥

যদি বল আর বছরে
এই কথাটাই এমনি করে
বলেছিলি, কিন্তু ওরে
শুনেছিলেন আরেক জনে-

জেনো তবে, মূঢ়মত্ত,
আর বসন্তে সেটাই সত্য,
এবারও সেই প্রাচীন তত্ত্ব
ফুটল নূতন চোখের কোণে।
চিত্তদুয়ার মুক্ত রেখে
সাধুবুদ্ধি বহির্গতা,
আজকে আমি কোনো মতেই
বলব নাকো সত্য কথা।

আজ বসন্তে বকুল ফুলে
যে গান বায়ু বেড়ায় বুলে
কাল সকালে যাবে ভুলে-
কোথায় বাতাস, কোথায় সে ফুল!
হে সুন্দরী, তেমনি কবে
এ-সব কথা ভুলব যবে
মনে রেখো আমায় তবে,
ক্ষমা কোরো আমার সে ভুল।
চিত্তদুয়ার মুক্ত রেখে
সাধুবুদ্ধি বহির্গতা,
আজকে আমি কোন মতেই
বলব নাকো সত্য কথা॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
অনবসর,"ছেড়ে গেলে হে চঞ্চলা,
হে পুরাতন সহচরী!
ইচ্ছা বটে বছর-কতক
তোমার জন্য বিলাপ করি-
সোনার স্মৃতি গড়িয়ে তোমার
বসিয়ে রাখি চিত্ততলে,
একলা ঘরে সাজাই তোমায়
মাল্য গেঁথে অশ্রুজলে,
নিদেন কাঁদি মাসেক-খানেক
তোমায় চির-আপন জেনেই-
হায় রে আমার হতভাগ্য,
সময় যে নেই, সময় যে নেই॥

বর্ষে বর্ষে বয়স কাটে,
বসন্ত যার কথায় কথায়,
বকুলগুলো দেখতে দেখতে
ঝ’রে পড়ে যথায় তথায়,

মাসের মধ্যে বারেক এসে
অস্তে পালায় পূর্ণ-ইন্দু,
শাস্ত্রে শাসায় জীবন শুধু
পদ্মপত্রে শিশিরবিন্দু-
তাঁদের পানে তাকাব না
তোমায় শুধু আপন জেনেই
সেটা বড়োই বর্বরতা—
সময় যে নেই, সময় যে নেই॥

এসো আমার শ্রাবণ-নিশি
এসো আমার শরৎলক্ষ্মী,
এসো আমার বসন্তদিন
লয়ে তোমার পুষ্পপক্ষী,
তুমি এসো, তুমিও এসো,
তুমি এসো, এবং তুমি-
প্রিয়ে, তোমরা সবাই জানো
ধরণীর নাম মর্তভূমি-
যে যায় চলে বিরাগ-ভরে
তারেই শুধু আপন জেনেই
বিলাপ ক’রে কাটাই এমন
সময় যে নেই, সময় যে নেই॥

ইচ্ছে করে বসে বসে
পদ্যে লিখি গৃহকোনায়
তুমিই আছ জগৎ জুড়ে-
সেটা কিন্তু মিথ্যে শোনায়।
ইচ্ছে করে কোনো মতেই
সান্ত্বনা আর মানব না রে-
এমন সময় নতুন আঁখি
তাকায় আমার গৃহদ্বারে,
চক্ষু মুছে দুয়ার খুলি
তারেই শুধু আপন জেনেই-
কখন তবে বিলাপ করি!
সময় যে নেই, সময় যে নেই॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
অন্তরতম,"আমি যে তোমায় জানি, সে তো কেউ
জানে না।
তুমি মোর পানে চাও, সে তো কেউ
মানে না।

মোর মুখে পেলে তোমার আভাস
কত জনে কত করে পরিহাস-
পাছে সে না পারি সহিতে
নানা ছলে তাই ডাকি যে তোমায়,
কেহ কিছু নারে কহিতে।

তোমার পথ যে তুমি চিনায়েছ
সে কথা বলি নে কাহারে।
সবাই ঘুমালে জনহীন রাতে
একা আসি তব দুয়ারে।
স্তব্ধ তোমার উদার আলয়,
বীণাটি বাজাতে মনে করি ভয়,
চেয়ে থাকি শুধু নীরবে।
চকিতে তোমার ছায়া দেখি যদি
ফিরে আসি তবে গরবে।

প্রভাত না হতে কখন্ আবার
গৃহকোণমাঝে আসিয়া
বাতায়নে ব’সে বিল বীণা
বিজনে বাজাই হাসিয়া।
পথ দিয়ে যেবা আসে যেবা যায়।
সহসা থমকি চমকিয়া চায়—
মনে করে তারে ডেকেছি।
জানে না তো কেহ কত নাম দিয়ে
এক নামখানি ঢেকেছি॥

ভোরের গোলাপ সে গানে সহসা
সাড়া দেয় ফুলকাননে,
ভোরের তারাটি সে গানে জাগিয়া
চেয়ে দেখে মোর আননে।
সব সংসার কাছে আসে ঘিরে,
প্রিয়জন সুখে ভাসে আঁখিনীরে,
হাসি জেগে ওঠে ভবনে।
যে নামে যে ছলে বীণাটি বাজাই
সাড়া পাই সারা ভুবনে॥

নিশীথে নিশীথে বিপুল প্রাসাদে
তোমার মহলে মহলে
হাজার হাজার সোনার প্রদীপ
জ্বলে অচপল অনলে।
মোর দীপে জ্বেলে তাহারি আলোক,
পথ দিয়ে আসি, হাসে কত লোক,
দূরে যেতে হয় পালায়ে-
তাই তো সে শিখা ভবনশিখরে
পারি নে রাখিতে জ্বালায়ে॥

বলি নে তো কারে সকালে বিকালে
তোমার পথের মাঝেতে
বাঁশি বুকে লয়ে বিনা কাজে আসি,
বেড়াই ছদ্মসাজেতে।
যাহা মুখে আসে গাই সেই গান
নানা রাগিণীতে দিয়ে নানা তান,
এক গান রাখি সোপনে।
নানা মুখপানে আঁখি মেলি চাই,
তোমা-পানে চাই স্বপনে।",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
অবিনয়,"হে নিরুপমা,
চপলতা আজ যদি কিছু ঘটে
করিয়ো ক্ষমা।
এল আষাঢ়ের প্রথম দিবস,
বনরাজি আজি ব্যাকুল বিবশ,
বকুলবীথিকা মুকুলে মত্ত
কানন-’পরে—
নবকদম্ব মদিরগন্ধে
আকুল করে॥

হে নিরুপমা,
আঁখি যদি আজ করে অপরাধ
করিয়ো ক্ষমা।


হেরো আকাশের দূর কোণে কোণে
বিজুলি চমকি ওঠে খনে খনে,
বাতায়নে তব দ্রুত কৌতুকে
মারিছে উঁকি—
বাতাস করিছে দুরন্তপনা
ঘরেতে ঢুকি॥

হে নিরুপমা,
গানে যদি লাগে বিহ্বল তান
করিয়ো ক্ষমা।
ঝরঝর ধারা আজি উতরোল,
নদীকূলে-কূলে উঠে কল্লোল,
বনে বনে গাহে মর্মরস্বরে
নবীন পাতা—
সজল পবন দিশে দিশে তুলে
বাদলগাথা॥

হে নিরুপমা,
আজিকে আচারে ত্রুটি হতে পারে,
করিয়ো ক্ষমা।
দিবালোকহারা সংসারে আজ
কোনোখানে কারো নাহি কোনো কাজ,

জনহীন পথ ধেনুহীন মাঠ
যেন সে আঁকা—
বর্ষণঘন শীতল আঁধারে
জগৎ ঢাকা॥

হে নিরুপমা,
চপলতা আজি যদি ঘটে তবে
করিয়ো ক্ষমা।
তোমার দুখানি কালো আঁখি-’পরে
শ্যাম আষাঢ়ের ছায়াখানি পড়ে,
ঘনকালো তব কুঞ্চিত কেশে
যুথীর মালা—
তোমারি ললাটে নববরষার
বরণডালা॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
আবির্ভাব,"বহুদিন হল কোন্ ফাল্গুনে
ছিনু আমি তব ভরসায়,
এলে তুমি ঘন বরষায়।
আজি উত্তাল তুমুল ছন্দে
আজি নবঘনবিপুলমন্দ্রে
আমার পরানে যে গান বাজাবে
সে গান তোমার করে সায়,
আজি জলভরা বরষায়

দূরে একদিন দেখেছি তব
কনকাঞ্চল-আবরণ,
নবচম্পক-আভরণ।
কাছে এলে যবে হেরি অভিনব
ঘোর ঘননীল গুণ্ঠন তব,
চল চপলার চকিত চমকে
করিছে চরণ বিচরণ
কোথা চম্পক-আভরণ।

সেদিন দেখেছি খনে খনে তুমি
ছুয়ে ছুয়ে যেতে বনতল,
নুয়ে নুয়ে যেত ফুলদল।
শুনেছিনু যেন মৃদু রিনিরিনি
ক্ষীণ কটি ঘেরি বাজে কিঙ্কিণী,
পেয়েছিনু যেন ছায়াপথে যেতে
তব নিশ্বাসপরিমল,
ছুয়ে যেতে যবে বনতল।

আজি আসিয়াছ ভুবন ভরিয়া
গগনে ছড়ায়ে এলোচুল,
চরণে জড়ায়ে বনফুল।
ঢেকেছ আমারে তোমার ছায়ায়
সঘন সজল বিশাল মায়ায়,
আকুল করেছ শ্যাম সমারোহে
হৃদয়সাগর-উপকূল
চরণে জড়ায়ে বনফুল।

ফানে আমি ফুলবনে বসে
গেঁথেছি যত ফুলহার
সে নহে তোমার উপহার।

যেথা চলিয়াছ সেথা পিছে পিছে
স্তবগান তব আপনি ধ্বনিছে,
বাজাতে শেখে নি সে গানের সুর
এ ছোটো বীণার ক্ষীণ তার-
এ নহে তোমার উপহার॥

কে জানিত সেই ক্ষণিকামুরতি
দুরে করি দিবে বরষন,
মিলাবে চপল দরশন।
কে জানিত মোরে এত দিবে লাজ!
তোমার যোগ্য করি নাই সাজ,
বাসরঘরের দুয়ারে করালে
পূজার অর্ঘ্য বিরচন—
একি রূপে দিলে দরশন।

ক্ষমা করো তবে, ক্ষমা করো মোর
আয়োজনহীন পরমাদ-
ক্ষমা করো যত অপরাধ।
এই ক্ষণিকের পাতার কুটীরে
প্রদীপ-আলোকে এসে ধীরে ধীরে
এই বেতসের বাঁশিতে পড়ুক
তব নয়নের পরসাদ-
ক্ষমা করো যত অপরাধ।

আস নাই তুমি নবফানে
ছিনু যবে তব ভরসায়—
এসো এসো ভরা বরষায়।
এসসা গো গগনে আঁচল লুটায়ে,
এসো গো সকল স্বপন ছুটায়ে,
এ পরান ভরি যে গান বাজাবে
সে গান তোমার করে সায়
আজি জলভরা বরষায়।",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
উদাসীন,"হাল ছেড়ে আজ বসে আছি আমি,
ছুটি নে কাহারও পিছুতে;
মন নাহি মোর কিছুতেই, নাই কিছুতে।
নির্ভয়ে ধাই সুযোগ-কুযোগ বিছুরি,
খেয়াল-খবর রাখি নে তো কোনো কিছুরই;
উপরে চড়িতে যদি নাই পাই সুবিধা
সুখে পড়ে থাকি নিচুতেই, থাকি নিচুতে।
হাল ছেড়ে আজ বসে আছি আমি
ছুটি নে কাহারও পিছুতে;
মন নাহি মোর কিছুতেই, নাই কিছুতে॥

যেথা-সেথা ধাই যাহা-তাহা পাই
ছাড়ি নেকো ভাই, ছাড়ি নে;
তাই ব’লে কিছু কাড়াকাড়ি ক’রে কাড়ি নে।

যাহা যেতে চায় ছেড়ে দিই তারে তখুনি—
বকি নে কারেও, শুনি নে কাহারও বকুনি;
কথা যত আছে মনের তলায় তলিয়ে
ভুলেও কখনো সহসা তাদের নাড়ি নে।
যেথা-সেথা ধাই যাহা-তাহা পাই
ছাড়ি নেকো ভাই, ছাড়ি নে;
তাই ব’লে কিছু তাড়াতাড়ি ক’রে কাড়ি নে॥

মন-দে’য়া-নে’য়া অনেক করেছি,
মরেছি হাজার মরণে;
নূপুরের মতো বেজেছি চরণে চরণে।
আঘাত করিয়া ফিরেছি দুয়ারে দুয়ারে,
সাধিয়া মরেছি ইঁহারে তাঁহারে উঁহারে,
অশ্রু গাঁথিয়া রচিয়াছি কত মালিকা—
রাঙিয়াছি তাহা হৃদয়শোণিত-বরনে।
মন-দে’য়া-নে’য়া অনেক করেছি,
মরেছি হাজার মরণে;
নূপুরের মতো বেজেছি চরণে চরণে॥

এতদিন পরে ছুটি আজ ছুটি,
মন ফেলে তাই ছুটেছি;
তাড়াতাড়ি ক’রে খেলাঘরে এসে জুটেছি।

বুক-ভাঙা বোঝা নেব না রে আর তুলিয়া,
ভুলিবার যাহা একেবারে যাব ভুলিয়া,
যাঁর বেড়ি তাঁরে ভাঙা বেড়িগুলি ফিরায়ে
বহুদিন পরে মাথা তুলে আজ উঠেছি।
এতদিন পরে ছুটি আজ ছুটি,
মন ফেলে তাই ছুটেছি;
তাড়াতাড়ি ক’রে খেলাঘরে এসে জুটেছি॥

কত ফুল নিয়ে আসে বসন্ত
আগে পড়িত না নয়নে—
তখন কেবল ব্যস্ত ছিলাম চয়নে।
মধুকরসম ছিনু সঞ্চয়প্রয়াসী;
কুসুমকান্তি দেখি নাই, মধুপিয়াসি—
বকুল কেবল দলিত করেছি আলসে
ছিলাম যখন নিলীন বকুলশয়নে।
কত ফুল নিয়ে আসে বসন্ত
আগে পড়িত না নয়নে;
তখন কেবল ব্যস্ত ছিলাম চয়নে॥

দূরে দূরে আজ ভ্রমিতেছি আমি,
মন নাহি মোর কিছুতে;
তাই ত্রিভুবন ফিরিছে আমারই পিছুতে।

সবলে কারেও ধরি নে বাসনামুঠিতে,
দিয়েছি সবারে আপন বৃন্তে ফুটিতে;
যখন ছেড়েছি উচ্চে উঠার দুরাশা
হাতের নাগালে পেয়েছি সবারে নিচুতে।
দূরে দূরে আজ ভ্রমিতেছি আমি,
মন নাহি মোর কিছুতে;
তাই ত্রিভুবন ফিরিছে আমারই পিছুতে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
উদ্‌বোধন,"শুধু অকারণ পুলকে
ক্ষণিকের গান গা রে আজি প্রাণ
ক্ষণিক দিনের আলোকে।
যারা আসে যায়, হাসে আর চায়,
পশ্চাতে যারা ফিরে না তাকায়,
নেচে ছুটে ধায়, কথা না শুধায়,
ফুটে আর টুটে পলকে,
তাহাদেরই গান গা রে আজি প্রাণ
ক্ষণিক দিনের আলোকে॥

প্রতি নিমেষের কাহিনী
আজি বসে বসে গাঁথিস নে আর,
বাঁধিস নে স্মৃতিবাহিনী।
যা আসে আসুক, যা হবার হোক,
যাহা চলে যায় মুছে যাক শোক,
গেয়ে ধেয়ে যাক দ্যুলোক ভূলোক
প্রতি পলকের রাগিণী।
নিমেষে নিমেষ হয়ে যাক শেষ
বহি নিমেষের কাহিনী॥

 ফুরায় যা, দে রে ফুরাতে।
ছিন্ন মালার ভ্রষ্ট কুসুম
ফিরে যাস নেকো কুড়াতে।
বুঝি নাই যাহা চাই না বুঝিতে,
জুটিল না যাহা চাই না খুঁজিতে,
পুরিল না যাহা কে রবে যুঝিতে
তারি গহ্বর পুরাতে।
যখন যা পাস মিটায়ে নে আশ,
ফুরাইলে দিস ফুরাতে॥

ওরে থাক্, থাক্ কাঁদনি!
দুই হাত দিয়ে ছিঁড়ে ফেলে দে রে

নিজ হাতে বাঁধা বাঁধনি।
যে সহজ তোর রয়েছে সমুখে
আদরে তাহারে ডেকে নে রে বুকে,
আজিকার মতো যাক যাক চুকে।
যত অসাধ্য-সাধনি।
ক্ষণিক সুখের উৎসব আজি,
ওরে থাক্‌, থাক্ কাঁদনি॥

শুধু অকারণ পুলকে
নদীজলে-পড়া আলোর মতন
ছুটে যা ঝলকে ঝলকে।
ধরণীর ‘পরে শিথিলবাঁধন
ঝলমল প্রাণ করিস যাপন-
ছুঁয়ে থেকে দুলে শিশির যেমন—
শিরীষফুলের অলকে।
মর্মরতানে ভরে ওঠ্ গানে
শুধু অকারণ পুলকে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
কল্যাণী,"বিরল তোমার ভবনখানি
পুষ্পকাননমাঝে—
হে কল্যাণী, নিত্য আছ
আপন গৃহকাজে।
বাইরে তোমার আম্রশাখে
স্নিগ্ধরবে কোকিল ডাকে,
ঘরে শিশুর কলধ্বনি
আকুল হর্ষভরে।
সর্বশেষের গানটি আমার
আছে তোমার তরে।

প্রভাত আসে তোমার দ্বারে
পুজার সাজি ভরি,
সন্ধ্যা আসে সন্ধ্যারতির
বরণ-ডালা ধরি।

সদা তোমার ঘরের মাঝে
নীরব একটি শঙ্খ বাজে,
কাঁকনদুটির মঙ্গলগীত
উঠে মধুর স্বরে।
সর্বশেষের গানটি আমার।
আছে তোমার তরে॥

রূপসীরা তোমার পায়ে
রাখে পূজার থালা,
বিদুষীরা তোমার গলায়
পরায় বরমালা।
ভালে তোমার আছে লেখা
পুণ্যধামের রশ্মিরেখা,
সুধাস্নিগ্ধ হৃদয়খানি
হাসে চোখের 'পরে।
সর্বশেষের গানটি আমার
আছে তোমার তরে।

তোমার নাহি শীতবসন্ত
জরা কি যৌবন,
সর্বঋতু সর্বকালে
তোমার সিংহাসন।

নিভে নাকো প্রদীপ তব,
পুষ্প তোমার নিত্য নব,
অচলা শ্রী তোমায় ঘেরি
চির বিরাজ করে।
সর্বশেষের গানটি আমার
আছে তোমার তরে॥

নদীর মতো এসেছিলে
গিরিশিখর হতে,
নদীর মতো সাগর-পানে
চলো অবাধ স্রোতে।
একটি গৃহে পড়ছে লেখা।
সেই প্রবাহের গভীর রেখা,
দীপ্ত শিরে পুণ্যশীতল
তীর্থসলিল ঝরে।
সর্বশেষের গানটি আমার
আছে তোমার তরে॥

তোমার শান্তি পান্থজনে
ডাকে গৃহের পানে,
তোমার প্রীতি ছিন্ন জীবন
গেঁথে গেঁথে আনে।

আমার কাব্যকুঞ্জবনে
কত অধীর সমীরণে
কত-যে ফুল কত আকুল
মুকুল খসে পড়ে।
সর্বশেষের শ্রেষ্ঠ যে গান
আছে তোমার তরে॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
কৃতার্থ,"এখনো ভাঙে নি ভাঙে নি মেলা,
নদীর তীরের মেলা।
এ শুধু আষাঢ়-মেঘের আঁধার
এখনো রয়েছে বেলা।
ভেবেছিনু দিন মিছে গোঙালেম,
যাহা ছিল বুঝি সবই খোয়ালেম—
আছে আছে তবু, আছে ভাই, কিছু
রয়েছে বাকি।
আমারও ভাগ্যে আজ ঘটে নাই
কেবলই ফাঁকি॥

বেচিবার যাহা বেচা হয়ে গেছে,
কিনিবার যাহা কেনা।
আমি তো চুকিয়ে দিয়েছি নিয়েছি,
সকল পাওনা দেনা।

দিন না ফুরাতে ফিরিব এখন—
প্রহরী চাহিছ পসরার পণ?
ভয় নাই ওগো আছে আছে, কিছু
রয়েছে বাকি।
আমারও ভাগ্যে ঘটে নি ঘটে নি।
কেবলই ফাঁকি॥

কখন্ বাতাস মাতিয়া আবার
মাথায় আকাশ ভাঙে!
কখন্ সহসা নামিবে বাদল,
তুফান উঠিবে গাঙে!
তাই ছুটাছুটি চলিয়াছি ধেয়ে—
পারানির কড়ি চাহ তুমি নেয়ে?
কিসের ভাবনা, আছে আছে, কিছু
রয়েছে বাকি।
আমারও ভাগ্যে ঘটে নি ঘটে নি
কেবলই ফাঁকি॥

ধান-ক্ষেত বেয়ে বাঁকা পথখানি
গিয়েছে গ্রামের পারে।
বৃষ্টি আসিতে দাঁড়ায়েছিলেম
নিরালা কুটীরদ্বারে।

থামিল বাদল, চলিনু এবার—
হে দোকানি, চাও মূল্য তোমার? .
ভয় নাই ভাই, আছে আছে, কিছু
রয়েছে বাকি।
আমারও ভাগ্যে ঘটে নি ঘটে নি
সকলই ফাঁকি॥

পথের প্রান্তে বটের তলায়
বসে আছ এইখানে—
হায় গো ভিখারি, চাহিছ কাতরে
আমারও মুখের পানে!
ভাবিতেছ মনে বেচাকেনা সেরে
কত লাভ ক’রে চলিয়াছে কে রে!—
আছে আছে বটে, আছে ভাই, কিছু
রয়েছে বাকি।
আমারও ভাগ্যে ঘটে নি ঘটে নি
সকলই ফাঁকি॥

আঁধার রজনী, বিজন এ পথ
জোনাকি চমকে গাছে।
কে তুমি আমার সঙ্গ ধরেছ—
নীরবে চলেছ পাছে?

এ ক’টি কড়ি মিছে ভার বওয়া,
তোমাদের প্রথা কেড়েকুড়ে লওয়া—
হবে না নিরাশ, আছে আছে, কিছু
রয়েছে বাকি॥
আমারও ভাগ্যে ঘটে নি ঘটে নি
কেবলই ফাঁকি॥

নিশি দু’পহর, পঁহুছিনু ঘর
দু হাত রিক্ত করি।
তুমি আছ একা সজলনয়নে
দাড়ায়ে দুয়ার ধরি!
চোখে ঘুম নাই, কথা নাই মুখে,
ভীতপাখিসম এলে মোর বুকে—
আছে আছে, বিধি, এখনো অনেক
রয়েছে বাকি।
আমারও ভাগ্যে ঘটে নি ঘটে নি
সকলই ফাঁকি॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
খেলা,"মনে পড়ে সেই আষাঢ়ে
ছেলেবেলা
নালার জলে ভাসিয়েছিলেম
পাতার ভেলা।
বৃষ্টি পড়ে দিবস-রাতি,
ছিল না কেউ খেলার সাথি,
একলা বসে পেতেছিলেম
সাধের খেলা।
নালার জলে ভাসিয়েছিলেম
পাতার ভেলা॥

হঠাৎ হল দ্বিগুণ আঁধার।
ঝড়ের মেঘে
হঠাৎ বৃষ্টি নামল কখন
দ্বিগুণ বেগে।
ঘোলা জলের স্রোতের ধারা
ছুটে এল পাগল-পারা,
পাতার ভেলা ডুবল নালার
তুফান লেগে—
হঠাৎ বৃষ্টি নামল যখন
দ্বিগুণ বেগে॥

সেদিন আমি ভেবেছিলেম
মনে মনে,
হতবিধির যত বিবাদ
আমার সনে।
ঝড় এল যে আচম্বিতে
পাতার ভেলা ডুবিয়ে দিতে
আর কিছু তার ছিল না কাজ
ত্রিভুবনে।
হতবিধির যত বিবাদ
আমার সনে॥

আজ আষাঢ়ে একলা ঘরে
কাটল বেলা।
ভাবতেছিলেম এতদিনের
নানান খেলা।
ভাগ্য-’পরে করিয়া রোষ
দিতেছিলেম বিধিরে দোষ—
পড়ল মনে নালার জলে
পাতার ভেলা।
ভাবতেছিলেম এতদিনের
নানান খেলা॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
চিরায়মানা,"যেমন আছ তেমনি এসো,
আর কোরো না সাজ।
বেণী নাহয় এলিয়ে রবে,
সিথে না হয় বাঁকা হবে,
নাই বা হল পত্রলেখায়
সকল কারুকাজ।
কাঁচল যদি শিথিল থাকে
নাইকো তাহে লাজ।
যেমন আছ তেমনি এসো,
আর কোরো না সাজ॥

এসো দ্রুত চরণ দুটি,
তৃণের 'পরে ফেলে।
ভয় কোরো না- অলক্তাগ
মোছে যদি মুছিয়া যাক,
নূপুর যদি খুলে পড়ে
নাহয় রেখে এলে।
খেদ কোরো না মালা হতে
মুক্তা খসে গেলে।

এসো দ্রুত চরণ দুটি
তৃণের 'পরে ফেলে।

হেরে গো ওই আঁধার হল,
আকাশ ঢাকে মেঘে।
ও পার হতে দলে দলে
বকের শ্রেণী উড়ে চলে,
থেকে থেকে শূন্য মাঠে
বাতাস ওঠে জেগে।
ওই রে গ্রামের গোষ্ঠমুখে
ধেনুরা ধায় বেগে।
হেরো গো ওই আঁধার হল,
আকাশ ঢাকে মেঘে।

প্রদীপখানি নিবে যাবে,
মিথ্যা কেন আলো।
কে দেখতে পায় চোখের কাছে
কাজল আছে কি না-আছে-
তরল তব সজল দিঠি
মেঘের চেয়ে কালো।
আঁখির পাতা যেমন আছে,
এমনি থাকা ভালো।

কাজল দিতে প্রদীপখানি
মিথ্যা কেন জ্বালো।

এসো হেসে সহজ বেশে,
আর কোরো না সাজ।
গাঁথা যদি না হয় মালা
ক্ষতি তাহে নাই গো বালা,
ভূষণ যদি না হয় সারা।
ভূষণে নাই কাজ।
মেঘে মগন পূর্বগগন,
বেলা নাই রে আজ।
এসো হেসে সহজ বেশে,
নাই বা হল সাজ॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
বিলম্বিত,"অনেক হল দেরি,
আজও তবু দীর্ঘ পথের
অন্ত নাহি হেরি।
তখন ছিল দখিন হাওয়া
আধ ঘুমো আধ্‌ জাগা,
তখন ছিল সর্ষেক্ষেতে
ফুলের আগুন লাগা।
তখন আমি মালা গেঁথে
পদ্মপাতায় ঢেকে
পথে বাহির হয়েছিলেম
রুদ্ধ কুটীর থেক,!
অনেক হল দেরি,
আজও তবু দীর্ঘ পথের
অন্ত নাহি হেরি॥

বসন্তের সে মালা
আজ কি তেমন গন্ধ দেবে
নবীন-সুধা-ঢালা।
আজকে বহে পুবে বাতাস,
মেঘে আকাশ জুড়ে,
ধানের ক্ষেতে ঢেউ উঠেছে
নব-নবাঙ্কুরে॥
হাওয়ায় হাওয়ায় নাইকো রে হায়
হাল্কা সে হিল্লোল,
নাই বাগানে হাস্যে গানে
পাগল গণ্ডগোল।
অনেক হল দেরি,
আজও তবু দীর্ঘ পথের
অন্ত নাহি হেরি॥

হল কালের তুল,
পুবে হাওয়ায়.ধরে দিলেম
দখিন-হাওয়ার ফুল।
এখন এল অন্য সুরে
অন্য গানের পালা,
এখন গাঁথো অন্য ফুলে
অন্য ছাঁদের মালা।

বাজছে মেঘের গুরু গুরু,
বাদল ঝরঝর,
সজলয়ে কদম্ববন।
কাঁপছে থরথর।
অনেক হল দেরি,
আজও তবু দীর্ঘ পথের
অন্ত নাহি হেরি॥",রবীন্দ্রনাথ ঠাকুর,স্বরবৃত্ত,https://bn.m.wikisource.org/wiki/%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95%E0%A6%BE,,,
মানুষের সুখ ,"এবার গ্রীষ্মে সব কিছুতেই উল্টো-পাল্টা হাওয়া

চেরি পিকিং করতে গিয়ে নিষেধ শুনি কড়া

বলছে না কেউ টসটসে লাল ফল যাবে না ধরা

গাছ থেকে লাল চেরি পেড়ে যাচ্ছে না আর খাওয়া।

ঘটনা কি? গাছতলাতে বসেই চেরি খাবো। 

কেন এমন নিষেধ বাবু, বদলালো পৃথিবী? 

না হয় দুটো পয়সা আরো বাড়িয়ে তুই নিবি

খাচ্ছি পেড়ে, আবার কবে এমন সুযোগ পাবো?


মুখোশ পরা মানুষ তুমি ফল খাবো কোন মুখে?

মুখ দিয়ে কি আগুন ঝরে বাগান পুড়ে যাবে?

এই মুখে সব খাচ্ছে মানুষ বন থেকে সমুদ্র

মুখটাকে তাই দিলো বেঁধে প্রাণঘাতি অসুখে

গোপনাঙ্গের মতো এবার মুখটাকে সামলাবে

মানুষের মুখ যে বেঁধে দেয় ভাবছো কি, সে ক্ষুদ্র?

",কাজী জহিরুল ইসলাম ,স্বরবৃত্ত,https://www.google.com/amp/s/www.ittefaq.com.bd/amp/172866/%25E0%25A6%25B8%25E0%25A7%258D%25E0%25A6%25AC%25E0%25A6%25B0%25E0%25A6%25AC%25E0%25A7%2583%25E0%25A6%25A4%25E0%25A7%258D%25E0%25A6%25A4-%25E0%25A6%259B%25E0%25A6%25A8%25E0%25A7%258D%25E0%25A6%25A6%25E0%25A7%2587%25E0%25A6%25B0-%25E0%25A6%25AA%25E0%25A6%25BE%25E0%25A6%2581%25E0%25A6%259A%25E0%25A6%259F%25E0%25A6%25BF-%25E0%25A6%25B8%25E0%25A6%25A8%25E0%25A7%2587%25E0%25A6%259F,,,
রিক্সাশ্রমিক,"রিক্সাশ্রমিক প্যাডেল মেরে স্বপ্ন বোনে আজও

প্রকাণ্ড এক পথের ওপর বিকেলটাকে দ্রুত

দেয় জুড়ে সে রাতের সঙ্গে সন্ধ্যা-সুইয়ে সুতো

মধ্যরাতের এই শহরে সে যে বরকন্দাজও।

সিটের ওপর উপন্যাসের গ্রন্থ খুলে রাখে

পরকিয়া, খুনসুটি-প্রেম, বৃষ্টিতে যায় ভিজে

কি করে পাঠ করবে এসব নিরক্ষর সে নিজে

গল্প যদি যায় ভিজে তাই গ্রন্থটিকে ঢাকে।


রিক্সাশ্রমিক দিনের শেষে নিজের ঘরে ফেরে

সারাদিনের গল্পগুলো গামছাতে নেয় বেঁধে

বইয়ের ছেঁড়া একটি পাতা তারও আছে ঘরে

ক্লান্তি মুছে সেই পাতাটি দেখবে নেড়ে-চেড়ে

সেখানে প্রেম-সোহাগ ঠেলে অক্ষর ওঠে কেঁদে

উপন্যাসের এই পাতাটি নাজুক ও নড়বড়ে। 

",কাজী জহিরুল ইসলাম ,স্বরবৃত্ত,https://www.google.com/amp/s/www.ittefaq.com.bd/amp/172866/%25E0%25A6%25B8%25E0%25A7%258D%25E0%25A6%25AC%25E0%25A6%25B0%25E0%25A6%25AC%25E0%25A7%2583%25E0%25A6%25A4%25E0%25A7%258D%25E0%25A6%25A4-%25E0%25A6%259B%25E0%25A6%25A8%25E0%25A7%258D%25E0%25A6%25A6%25E0%25A7%2587%25E0%25A6%25B0-%25E0%25A6%25AA%25E0%25A6%25BE%25E0%25A6%2581%25E0%25A6%259A%25E0%25A6%259F%25E0%25A6%25BF-%25E0%25A6%25B8%25E0%25A6%25A8%25E0%25A7%2587%25E0%25A6%259F,,,
পথ,"হলুদ লেবু টিপে টিপে বের করেছি সকাল

সবুজ চায়ে চুমুক দিয়ে আয়ুর ঘড়ি দেখি

পথ খুলে দেয় রাতের খোপা পা রাখি সেই পথে

পথের ওপর পথ ভেঙে যায় লক্ষ চুলের দোলা!

কোন পথে পা রাখবো খুঁজি, রাস্তা কোথায় খোলা?

পথকে টেনে সমুদ্রে নেই, একটিকে পর্বতে।

ছুটছি স্বাধীন নেই পরোয়া বললো তাতে কে কি

পথে পথে সবুজ বাতি কতো হাজার যে লাল।


দূরের বাতাস হঠাৎ বলে ফেরার সময় হলো

সবকিছু গোছগাছ করে নিই উল্টো পথের ডাকে

চিরকালের বোহেমিয়ান ঘর কি তাকে টানে?

পেছনে যায় যে পথ ছুটে সে কি হয় উজ্জ্বলও

অন্ধকারের স্লেটে সে কি আলোর ছবি আঁকে?

পথের তো নেই পেছন কোনো তাই আলো সবখানে।

",কাজী জহিরুল ইসলাম ,স্বরবৃত্ত,https://www.google.com/amp/s/www.ittefaq.com.bd/amp/172866/%25E0%25A6%25B8%25E0%25A7%258D%25E0%25A6%25AC%25E0%25A6%25B0%25E0%25A6%25AC%25E0%25A7%2583%25E0%25A6%25A4%25E0%25A7%258D%25E0%25A6%25A4-%25E0%25A6%259B%25E0%25A6%25A8%25E0%25A7%258D%25E0%25A6%25A6%25E0%25A7%2587%25E0%25A6%25B0-%25E0%25A6%25AA%25E0%25A6%25BE%25E0%25A6%2581%25E0%25A6%259A%25E0%25A6%259F%25E0%25A6%25BF-%25E0%25A6%25B8%25E0%25A6%25A8%25E0%25A7%2587%25E0%25A6%259F,,,
শিশি,"উল্টে গেল যখন বোতল তখনই টের পেল

সুগন্ধি কি আটকানো যায় পেরেছে কেউ আগে?

সবাই ছিল গভীর ঘুমে তীব্র ঘ্রাণে জাগে

গুনে দেখো কেউ কি বাকি, সবাই উঠে গেল?

এ-ওর চোখে তাকাচ্ছিল উৎসটা কি জানো?

কে ছড়াল, কোথায় ছিল, এমন ঘ্রাণের শিশি?

দিনের সাথে আলিঙ্গনে লিপ্ত হল নিশি

মানুষ, পশু কাউকে তো আর যাচ্ছে না আটকানো।


গঞ্জে-মাঠে, নগর-হাটে কিংবা ফ্লাটে ফ্লাটে

সবাই এখন বিনোদিনী, কৃষ্ণ প্রতি ঘরে

গুম, অপরাধ, দূর্নীতি নেই, ঘুষ, খুনও বিস্মৃত

এই শহরের মানুষ এখন গোলাপ নিয়ে হাঁটে

আসমানি রোগ-বালাই হাওয়া, পুষ্পবৃষ্টি ঝরে

একটি শিশি ভাঙল বলেই সবাই আনন্দিত!

",কাজী জহিরুল ইসলাম ,স্বরবৃত্ত,https://www.google.com/amp/s/www.ittefaq.com.bd/amp/172866/%25E0%25A6%25B8%25E0%25A7%258D%25E0%25A6%25AC%25E0%25A6%25B0%25E0%25A6%25AC%25E0%25A7%2583%25E0%25A6%25A4%25E0%25A7%258D%25E0%25A6%25A4-%25E0%25A6%259B%25E0%25A6%25A8%25E0%25A7%258D%25E0%25A6%25A6%25E0%25A7%2587%25E0%25A6%25B0-%25E0%25A6%25AA%25E0%25A6%25BE%25E0%25A6%2581%25E0%25A6%259A%25E0%25A6%259F%25E0%25A6%25BF-%25E0%25A6%25B8%25E0%25A6%25A8%25E0%25A7%2587%25E0%25A6%259F,,,
চাঁদে পাওয়া ,"চাঁদের দিকে আমিও কি দিইনি তুলে আমার 

কচি দুটি শিশু-হস্ত বালকদিনে ছুঁড়ে?

গল্প-কন্ঠে ঘুম পাড়ানি, বুক পকেটে জামার

চাঁদকে রেখে স্বপ্নে আমি হেঁটে গেছি দূরে।

চাঁদের আলোয় পথ চিনেছি শহর থেকে গ্রামে

চন্দ্রধোয়া মুখ চিনেছি পড়শি মাসি-পিসির

সেসব মুখে জ্যোৎস্না-রাতে স্মৃতির আঁধার নামে

অন্ধকারের হৃদয় খুঁড়ে ঘুম ভেঙেছি নিশির। 


এখন আমার হাতের মুঠোয় নরোম চাঁদের দু'ঠোঁট

ঠোকর দিয়ে কররেখা ভাঙছে সমস্ত রাত

স্বস্তি খুঁজি অন্ধকারে পরিস্থিতি গুমট

মিছিল বাজে পথে পথে দেয়ালভাঙার আঘাত।

দুইটি চাঁদের দখল নিয়ে রাত-দুপুরে পুড়ছি

চাঁদ থেকে চাঁদ ডানা ছাড়া আমিই একা উড়ছি।

",কাজী জহিরুল ইসলাম ,স্বরবৃত্ত,https://www.google.com/amp/s/www.ittefaq.com.bd/amp/172866/%25E0%25A6%25B8%25E0%25A7%258D%25E0%25A6%25AC%25E0%25A6%25B0%25E0%25A6%25AC%25E0%25A7%2583%25E0%25A6%25A4%25E0%25A7%258D%25E0%25A6%25A4-%25E0%25A6%259B%25E0%25A6%25A8%25E0%25A7%258D%25E0%25A6%25A6%25E0%25A7%2587%25E0%25A6%25B0-%25E0%25A6%25AA%25E0%25A6%25BE%25E0%25A6%2581%25E0%25A6%259A%25E0%25A6%259F%25E0%25A6%25BF-%25E0%25A6%25B8%25E0%25A6%25A8%25E0%25A7%2587%25E0%25A6%259F,,,
বাবরের প্রার্থনা ,"এই তো জানু পেতে বসেছি, পশ্চিম
আজ বসন্তের শূন্য হাত—
ধ্বংস করে দাও আমাকে যদি চাও
আমার সন্ততি স্বপ্নে থাক।

কোথায় গেল ওর স্বচ্ছ যৌবন
কোথায় কুড়ে খায় গোপন ক্ষয়!
চোখের কোণে এই সমুহ পরাভব
বিষায় ফুসফুস ধমনী শিরা!

জাগাও শহরের প্রান্তে প্রান্তরে
ধূসর শূন্যের আজান গান ;
পাথর করে দাও আমাকে নিশ্চল
আমার সন্ততি স্বপ্নে থাক।

না কি এ শরীরে পাপের বীজাণুতে
কোনোই ত্রাণ নেই ভবিষ্যের
মৃত্যু ডেকে আনি নিজের ঘরে ?

না কি এ প্রসাদের আলোর ঝল্ সানি
পুড়িয়ে দেয় সব হৃদয় হাড়
এবং শরীরের ভিতরে বাসা গড়ে
লক্ষ নির্বোধ পতঙ্গের ?

আমারই হাতে এত দিয়েছ সম্ভার
জীর্ণ ক’রে ওকে কোথায় নেবে ?
ধ্বংস করে দাও আমাকে ঈশ্বর
আমার সন্ততি স্বপ্নে থাক।

",শঙ্খ ঘোষ,মাত্রাবৃত্ত,https://www.poetrystate.com/shankha-ghosh/%E0%A6%AC%E0%A6%BE%E0%A6%AC%E0%A6%B0%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%BE%E0%A6%B0%E0%A7%8D%E0%A6%A5%E0%A6%A8%E0%A6%BE/,,,
একটি কথার মৃত্যুবার্ষিকীতে,"তুমি যে বলেছিলে গোধূলি হলে
সহজ হবে তুমি আমার মতো,
নৌকো হবে সব পথের কাঁটা,
কীর্তিনাশা পথে নমিতা নদী!
গোধূলি হলো।

তুমি যে বলেছিলে রাত্রি হলে
মুখোশ খুলে দেবে বিভোর বিভা,
অহংকার ভুলে অরুন্ধতী
বশিষ্ঠের কোলে মূর্ছা যাবে!
রাত্রি হল।

",আলোকরঞ্জন দাশ গুপ্ত ,মাত্রাবৃত্ত,http://samantaronno.blogspot.com/2020/09/blog-post_49.html?m=1,,,
অবনী বাড়ি আছো,"অবনী বাড়ি আছো

অবনী বাড়ি আছো

দুয়ার এঁটে ঘুমিয়ে আছে পাড়া

কেবল শুনি রাতের কড়ানাড়া

‘অবনী বাড়ি আছো?’


বৃষ্টি পড়ে এখানে বারোমাস

এখানে মেঘ গাভীর মতো চরে

পরাঙ্মুখ সবুজ নালিঘাস

দুয়ার চেপে ধরে–

‘অবনী বাড়ি আছো?’


আধেকলীন হৃদয়ে দূরগামী

ব্যথার মাঝে ঘুমিয় পড়ি আমি

সহসা শুনি রাতের কড়ানাড়া

‘অবনী বাড়ি আছ?’

",শক্তি চট্টোপাধ্যায়,মাত্রাবৃত্ত,https://banglarkobita.com/poem/famous/1005,,,
মালতী বালা বালিকা বিদ্যালয় ,"বেণীমাধব, বেণীমাধব, তোমার বাড়ি যাবো
বেণীমাধব, তুমি কি আর আমার কথা ভাবো?
বেণীমাধব, মোহনবাঁশি তমাল তরুমূলে
বাজিয়েছিলে, আমি তখন মালতী ইস্কুলে
ডেস্কে বসে অঙ্ক করি, ছোট্ট ক্লাসঘর
বাইরে দিদিমণির পাশে দিদিমণির বর
আমি তখন নবম শ্রেণী, আমি তখন শাড়ি
আলাপ হলো, বেণীমাধব, সুলেখাদের বাড়ি

বেণীমাধব, বেণীমাধব, লেখাপড়ায় ভালো
শহর থেকে বেড়াতে এলে, আমার রঙ কালো
তোমায় দেখে এক দৌড়ে পালিয়ে গেছি ঘরে
বেণীমাধব, আমার বাবা দোকানে কাজ করে
কুঞ্জে অলি গুঞ্জে তবু, ফুটেছে মঞ্জরী
সন্ধেবেলা পড়তে বসে অঙ্কে ভুল করি
আমি তখন নবম শ্রেণী, আমি তখন ষোল
ব্রীজের ধারে, বেণীমাধব, লুকিয়ে দেখা হলো

বেণীমাধব, বেণীমাধব, এতদিনের পরে
সত্যি বলো, সে সব কথা এখনো মনে পড়ে?
সে সব কথা বলেছো তুমি তোমার প্রেমিকাকে?
আমি কেবল একটি দিন তোমার পাশে তাকে
দেখেছিলাম আলোর নীচে; অপূর্ব সে আলো!
স্বীকার করি, দুজনকেই মানিয়েছিল ভালো
জুড়িয়ে দিলো চোখ আমার, পুড়িয়ে দিলো চেখ
বাড়িতে এসে বলেছিলাম, ওদের ভালো হোক।

রাতে এখন ঘুমাতে যাই একতলার ঘরে
মেঝের উপর বিছানা পাতা, জ্যো‍‍‌ৎস্না এসে পড়ে
আমার পরে যে বোন ছিলো চোরাপথের বাঁকে
মিলিয়ে গেছে, জানি না আজ কার সঙ্গে থাকে
আজ জুটেছে, কাল কী হবে? – কালের ঘরে শনি
আমি এখন এই পাড়ায় সেলাই দিদিমণি
তবু আগুন, বেণীমাধব, আগুন জ্বলে কই?
কেমন হবে, আমিও যদি নষ্ট মেয়ে হই?

",জয় গোস্বামী ,মাত্রাবৃত্ত,https://www.kobitacocktail.com/%E0%A6%AE%E0%A6%BE%E0%A6%B2%E0%A6%A4%E0%A7%80%E0%A6%AC%E0%A6%BE%E0%A6%B2%E0%A6%BE-%E0%A6%AC%E0%A6%BE%E0%A6%B2%E0%A6%BF%E0%A6%95%E0%A6%BE-%E0%A6%AC%E0%A6%BF%E0%A6%A6%E0%A7%8D%E0%A6%AF%E0%A6%BE%E0%A6%B2/,,,
বাঘ,"মেঘলা দিনে দুপুরবেলা যেই পড়েছে মনে
চিরকালীন ভালোবাসার বাঘ বেরুলো বনে—
আমি দেখতে পেলাম, কাছে গেলাম, মুখে বললাম : খা
আঁখির আঠায় জড়িয়েছে বাঘ, নড়ে বসছে না |

আমার ভয় হলো তাই দারুণ কারণ চোখ দুটো কৌতুকে
উড়তে-পুড়তে আলোয়-কালোয় ভাসছিলো নীল সুখে
. বাঘের গতর ভারি, মুখটি হাঁড়ি, অভিমানের পাহাড়..
আমার ছোট্ট হাতের আঁচর খেয়ে খোলে রূপের বাহার |

মেঘলা দিনে দুপুরবেলা যেই পড়েছে মনে
চিরকালীন ভালোবাসার বাঘ বেরুলো বনে—
আমি দেখতে পেলাম, কাছে গেলাম, মুখে বললাম : খা
আঁখির আঠায় জড়িয়েছে বাঘ, নড়ে বসছে না ||

",শক্তি চট্টোপাধ্যায়,মাত্রাবৃত্ত,https://www.kobitacocktail.com/%E0%A6%AC%E0%A6%BE%E0%A6%98-%E0%A6%B6%E0%A6%95%E0%A7%8D%E0%A6%A4%E0%A6%BF-%E0%A6%9A%E0%A6%9F%E0%A7%8D%E0%A6%9F%E0%A7%8B%E0%A6%AA%E0%A6%BE%E0%A6%A7%E0%A7%8D%E0%A6%AF%E0%A6%BE%E0%A7%9F/,,,
আনন্দ ভৈরবী ,"আজ সেই ঘরে এলায়ে পড়েছে ছবি
এমন ছিলনা আষাঢ় শেষের বেলা
উদ্যানে ছিল বরষা-পীড়িত ফুল
আনন্দ ভৈরবী।

আজ সেই গোঠে আসেনা রাখাল ছেলে
কাঁদেনা মোহনবাঁশিতে বটের মূল
এখনো বরষা কোদালে মেঘের ফাঁকে
বিদ্যুৎ-রেখা মেলে।

সে কি জানিতনা এমনি দুঃসময়
লাফ মেরে ধরে মোরগের লাল ঝুঁটি
সে কি জানিতনা হৃদয়ের অপচয়
কৃপণের বামমুঠি।

সে কি জানিতনা যত বড় রাজধানী
তত বিখ্যাত নয় এ হৃদয়পুর
সে কি জানিতনা আমি তারে যত জানি
আনখ সমুদ্দুর।

আজ সেই ঘরে এলায়ে পড়েছে ছবি
এমন ছিলনা আষাঢ় শেষের বেলা
উদ্যানে ছিল বরষা-পীড়িত ফুল
আনন্দ ভৈরবী।

",শক্তি চট্টোপাধ্যায়,মাত্রাবৃত্ত,https://www.poetrystate.com/shakti-chattopadhyay/%E0%A6%86%E0%A6%A8%E0%A6%A8%E0%A7%8D%E0%A6%A6-%E0%A6%AD%E0%A7%88%E0%A6%B0%E0%A6%AC%E0%A7%80/,,,
উটপাখি ,"আমার কথা কি শুনতে পাও না তুমি?
কেন মুখ গুঁজে আছো তবে মিছে ছলে?
কোথায় লুকোবে? ধু-ধু করে মরুভূমি;
ক্ষ’য়ে-ক্ষ’য়ে ছায়া ম’রে গেছে পদতলে।
আজ দিগন্তে মরীচিকাও যে নেই;
নির্বাক, নীল, নির্মম মহাকাশ।
নিষাদের মন মায়ামৃগে ম’জে নেই;
তুমি বিনা তার সমূহ সর্বনাশ।
কোথায় পলাবে? ছুটবে বা আর কত?
উদাসীন বালি ঢাকবে না পদরেখা।
প্রাকপুরাণিক বাল্যবন্ধু যত
বিগত সবাই, তুমি অসহায় একা।।

ফাটা ডিমে আর তা দিয়ে কী ফল পাবে?
মনস্তাপেও লাগবে না ওতে জোড়া।
অখিল ক্ষুধায় শেষে কি নিজেকে খাবে?
কেবল শূন্যে চলবে না আগাগোড়া।
তার চেয়ে আজ আমার যুক্তি মানো,
সিকতাসাগরে সাধের তরণী হও;
মরুদ্বীপের খবর তুমিই জানো,
তুমি তো কখনও বিপদপ্রাজ্ঞ নও।
নব সংসার পাতি গে আবার চলো
যে-কোনও নিভৃত কণ্টকাবৃত বনে।
মিলবে সেখানে অনন্ত নোনা জলও,
খসবে খেজুর মাটির আকর্ষণে।।

কল্পলতার বেড়ার আড়ালে সেথা
গ’ড়ে তুলবো না লোহার চিড়িয়াখানা;
ডেকে আনবো না হাজার হাজার ক্রেতা
ছাঁটতে তোমার অনাবশ্যক ডানা।
ভূমিতে ছড়ালে অকারি পালকগুলি
শ্রমণশোভন বীজন বানাবো তাতে;
উধাও তারার উড্ডীন পদধূলি
পুঙ্খে পুঙ্খে খুঁজবো না অমারাতে।
তোমার নিবিদে বাজাবো না ঝুমঝুমি,
নির্বোধ লোভে যাবে না ভাবনা মিশে;
সে-পাড়াজুড়ানো বুলবুলি নও তুমি
বর্গীর ধান খায় সে ঊনতিরিশে।।

আমি জানি এই ধ্বংসের দায়ভাগে
আমরা দুজনে সমান অংশিদার
অপরে পাওনা আদায় করেছে আগে,
আমাদের ‘পরে দেনা শোধবার ভার।
তাই অসহ্য লাগে ও-আত্মরতি।
অন্ধ হ’লে কি প্রলয় বন্ধ থাকে?
আমাকে এড়িয়ে বাড়াও নিজেরই ক্ষতি।
ভ্রান্তিবিলাস সাজে না দুর্বিপাকে।
অতএব এসো আমরা সন্ধি ক’রে
প্রত্যুপকারে বিরোধী স্বার্থ সাধি:
তুমি নিয়ে চল আমাকে লোকোত্তরে,
তোমাকে বন্ধু আমি লোকায়তে বাঁধি।।

",সুধীন্দ্রনাথ দত্ত,মাত্রাবৃত্ত,https://abrittiokobita.wordpress.com/2014/06/10/%E0%A6%89%E0%A6%9F%E0%A6%AA%E0%A6%BE%E0%A6%96%E0%A6%BF/,,,
পল্লীবর্ষা,"আজিকের রোদ ঘুমায়ে পড়িয়া ঘোলাট-মেঘের আড়ে,

কেয়া-বন পথে স্বপন বুনিছে ছল ছল জল-ধারে।

কাহার ঝিয়ারী কদম্ব-শাখে নিঝ্ঝুম নিরালায়,

ছোট ছোট রেণু খুলিয়া দেখিছে অস্ফুট কলিকায়!

বাদলের জলে নাহিয়া সে মেয়ে হেসে কুটি কুটি হয়,

সে হাসি তাহার অধর নিঙাড়ি লুটাইছে বনময়।

কাননের পথে লহর খেলিছে অবিরাম জল-ধারা

তারি স্রোতে আজি শুকনো পাতারা ছুটিয়াছে ঘরছাড়া!

হিজলের বন ফুলের আখরে লিখিয়া রঙিন চিঠি,

নিরালা বাদলে ভাসায়ে দিয়েছে না জানি সে কোন দিঠি!

চিঠির উপরে চিঠি ভেসে যায় জনহীন বন বাটে,

না জানি তাহারা ভিড়িবে যাইয়া কার কেয়া-বন ঘাটে!

কোন্ সে বিরল বুনো ঝাউ শাখে বুনিয়া গোলাপী শাড়ী, -

হয়ত আজিও চেয়ে আছে পথে কানন-কুমার তারি!

দিকে দিগেনে- যতদূর চাহি, পাংশু মেঘের জাল

পায়ে জড়াইয়া পথে দাঁড়ায়েছে আজিকার মহাকাল।


গাঁয়ের চাষীরা মিলিয়াছে আসি মোড়লের দলিজায়, -

গল্পের গানে কি জাগাইতে চাহে আজিকার দিনটায়!

কেউ বসে বসে বাখারী চাঁচিছে, কেউ পাকাইছে রসি,

কেউবা নতুন দোয়াড়ীর গায়ে চাঁকা বাঁধে কসি কসি।

কেউ তুলিতেছে বাঁশের লাঠিতে সুন্দর করে ফুল

কেউবা গড়িছে সারিন্দা এক কাঠ কেটে নির্ভুল।

মাঝখানে বসে গাঁয়ের বৃদ্ধ, করুণ ভাটীর সুরে,

আমীর সাধুর কাহিনী কহিছে সারাটি দলিজা জুড়ে।


লাঠির উপরে, ফুলের উপরে আঁকা হইতেছে ফুল,

কঠিন কাঠ সে সারিন্দা হয়ে বাজিতেছে নির্ভুল।

তারি সাথে সাথে গল্প চলেছে- আমীর সাধুর নাও,

বহুদেশ ঘুরে আজিকে আবার ফিরিয়াছে নিজ গাঁও।

ডাব্বা হুঁকাও চলিয়াছে ছুটি এর হতে ওর হাতে,

নানান রকম রসি বুনানও হইতেছে তার সাথে।

বাহিরে নাচিছে ঝর ঝর জল, গুরু গুরু মেঘ ডাকে,

এ সবের মাঝে রূপ-কথা যেন আর রূপকথা আঁকে!

যেন ও বৃদ্ধ, গাঁয়ের চাষীরা, আর ওই রূপ-কথা,

বাদলের সাথে মিশিয়া গড়িছে আরেক কল্প-লতা।


বউদের আজ কোনো কাজ নাই, বেড়ায় বাঁধিয়া রসি,

সমুদ্রকলি শিকা বুনাইয়া নীরবে দেখিছে বসি।

কেউবা রঙিন কাঁথায় মেলিয়া বুকের স্বপনখানি,

তারে ভাষা দেয় দীঘল সূতার মায়াবী নকসা টানি।

বৈদেশী কোন্ বন্ধুর লাগি মন তার কেঁদে ফেরে,

মিঠে-সুরি-গান কাঁপিয়ে রঙিন ঠোঁটের বাঁধন ছেঁড়ে।


আজিকে বাহিরে শুধু ক্রন্দন ছল ছল জলধারে,

বেণু-বনে বায়ু নাড়ে এলোকেশ, মন যেন চায় কারে।

",জসীমউদ্দিন,মাত্রাবৃত্ত,https://banglarkobita.com/poem/famous/777,,,
আলুদম,"টেরাকের ধাক্কায়
লোকটা তো পাক খায়-
পাক খেয়ে একদম
ঢুকলোরে চাক্কায়!

চাক্কার তলে তার
হাড্ডি তো ছারখার
ঠিক যেন আলুদম
ছিটকালো ফাঁক্কায়।
টেরাকের ধাক্কায়।।

ফাঁকা অই রাস্তায়
হতভাগা লাশটায়
মাছিরাও হরদম
কীযে ঘুরপাক খায়?
রাজধানী ঢাক্কায়।।

",শাহ আলম বাদশাহ,মাত্রাবৃত্ত,https://shahalambadsha.wordpress.com/2019/07/09/%E0%A6%9B%E0%A7%9C%E0%A6%BE%E0%A6%B0-%E0%A6%9B%E0%A6%A8%E0%A7%8D%E0%A6%A6-%E0%A6%AC%E0%A6%A8%E0%A6%BE%E0%A6%AE-%E0%A6%AE%E0%A6%BE%E0%A6%A4%E0%A7%8D%E0%A6%B0%E0%A6%BE%E0%A6%AC%E0%A7%83%E0%A6%A4/,,,
খটকা,"খটকা ভীষণ খটকা
মনটা বলে দ্বন্দ্বঝেড়ে
ফালতুকথা মন্দছেড়ে
ঘাড় পাজিদের মটকা।
খটকা ভীষণ খটকা!!

ভেজাল বেচি ভেজাল করি
ভেজাল নিজেও চাই না
ফাঁকিবাজের লিস্টে পড়ি
মাস গেলে নিই মাইনা।
নোংরা-পচার ব্যবসা-গড়ি
নোংরা নিজে খাই না।।

বোমফাটালে কই না কিছু
আবার কারো লই যে পিছু
ফাটায় যদি পটকা।
খটকা ভীষণ খটকা।।

পালের গোদা পাপ করে যেই
তড়িঘড়িই মাফ করে দেই
মফিজ হলে হাড্ডিফুটাই
তেড়েমেরে চামড়া-গুটাই
কেউ বলি ফের
হয়নি তো ঢের
লটকা ওকে লটকা।
খটকা ভীষণ খটকা।।

ঋণ নিয়েছি পেটের দায়ে
শোধতে যদি না-ই পারি
দৌড়ঝাঁপে হয় ফোস্কাপায়ে
নিলাম যে হয় ঘরবাড়ি!

কোটিপতি ঋণখেলাপী
হয় না কেন আদৌ পাপী
আইনমারে কে চটকা?
খটকা ভীষণ খটকা!

পাকবাহিনী জ্বালিয়ে গেছে
ঠেলায় পড়ে পালিয়ে গেছে
চাই আবারো ঝটকা;
দূর করে দেই
চুর করে দেই
ফটকাবাজি ফটকা!
খটকা ভীষণ খটকা!!

",শাহ আলম বাদশাহ,স্বরবৃত্ত,https://shahalambadsha.wordpress.com/2019/07/09/%E0%A6%9B%E0%A7%9C%E0%A6%BE%E0%A6%B0-%E0%A6%9B%E0%A6%A8%E0%A7%8D%E0%A6%A6-%E0%A6%AC%E0%A6%A8%E0%A6%BE%E0%A6%AE-%E0%A6%AE%E0%A6%BE%E0%A6%A4%E0%A7%8D%E0%A6%B0%E0%A6%BE%E0%A6%AC%E0%A7%83%E0%A6%A4/,,,
হৃদয়ের ঋণ,"আমার জীবন ভালোবাসাহীন গেলে
কলঙ্ক হবে কলঙ্ক হবে তোর,
খুব সামান্য হৃদয়ের ঋণ পেলে
বেদনাকে নিয়ে সচ্ছলতার ঘর

বাঁধবো নিমেষে। শর্তবিহীন হাত
গচ্ছিত রেখে লাজুক দু’হাতে আমি
কাটাবো উজাড় যুগলবন্দী হাত
অযুত স্বপ্নে। শুনেছি জীবন দামী,

একবার আসে, তাকে ভালোবেসে যদি
অমার্জনীয় অপরাধ হয় হোক,
ইতিহাস দেবে অমরতা নিরবধি
আয় মেয়ে গড়ি চারু আনন্দলোক।

দেখবো দেখাবো পরস্পরকে খুলে
যতো সুখ আর দুঃখের সব দাগ,
আয় না পাষাণী একবার পথ ভুলে
পরীক্ষা হোক কার কতো অনুরাগ

",হেলাল হাফিজ,মাত্রাবৃত্ত,https://priyokobita.wordpress.com/2014/09/25/hridoyer-rin/,,,
অমীমাংসিত সন্ধি,"তোমাকে শুধু তোমাকে চাই, পাবো?

পাই বা না পাই এক জীবনে তোমার কাছেই যাবো।


ইচ্ছে হলে দেখতে দিও, দেখো

হাত বাড়িয়ে হাত চেয়েছি রাখতে দিও, রেখো


অপূণতায় নষ্টে-কষ্টে গেলো

এতোটা কাল, আজকে যদি মাতাল জোয়ার এলো

এসো দু’জন প্লাবিত হই প্রেমে

নিরাভরণ সখ্য হবে যুগল-স্নানে নেমে।


থাকবো ব্যাকুল শর্তবিহীন নত

পরস্পরের বুকের কাছে মুগ্ধ অভিভূত।

",হেলাল হাফিজ,মাত্রাবৃত্ত,https://banglarkobita.com/poem/famous/86/%E0%A6%85%E0%A6%AE%E0%A6%BF%E0%A6%AE%E0%A6%BE%E0%A6%82%E0%A6%B8%E0%A6%BF%E0%A6%A4%20%E0%A6%B8%E0%A6%A8%E0%A7%8D%E0%A6%A7%E0%A6%BF-%E0%A6%B9%E0%A7%87%E0%A6%B2%E0%A6%BE%E0%A6%B2%20%E0%A6%B9%E0%A6%BE%E0%A6%AB%E0%A6%BF%E0%A6%9C,,,
নিষিদ্ধ সম্পাদকীয়,"এখন যৌবন যার মিছিলে যাবার তার শ্রেষ্ঠ সময়

এখন যৌবন যার যুদ্ধে যাবার তার শ্রেষ্ঠ সময়

মিছিলের সব হাত

কন্ঠ

পা এক নয় ।


সেখানে সংসারী থাকে, সংসার বিরাগী থাকে,

কেউ আসে রাজপথে সাজাতে সংসার ।

কেউ আসে জ্বালিয়ে বা জ্বালাতে সংসার

শাশ্বত শান্তির যারা তারাও যুদ্ধে আসে

অবশ্য আসতে হয় মাঝে মধ্যে

অস্তিত্বের প্রগাঢ় আহ্বানে,

কেউ আবার যুদ্ধবাজ হয়ে যায় মোহরের প্রিয় প্রলোভনে

কোনো কোনো প্রেম আছে প্রেমিককে খুনী হতে হয় ।


যদি কেউ ভালোবেসে খুনী হতে চান

তাই হয়ে যান

উৎকৃষ্ট সময় কিন্তু আজ বয়ে যায় ।


এখন যৌবন যার মিছিলে যাবার তার শ্রেষ্ঠ সময়

এখন যৌবন যার যুদ্ধে যাবার তার শ্রেষ্ঠ সময় ।

",হেলাল হাফিজ,গদ্যছন্দ,https://banglarkobita.com/poem/famous/115,,,
কোমল কংক্রিট,"জলের আগুনে পুড়ে হয়েছি কমল,

কী দিয়ে মুছবে বলো আগুনের জল।

",হেলাল হাফিজ,অক্ষরবৃত্ত,https://banglarkobita.com/poem/famous/102/%E0%A6%95%E0%A7%8B%E0%A6%AE%E0%A6%B2%20%E0%A6%95%E0%A6%82%E0%A6%95%E0%A7%8D%E0%A6%B0%E0%A6%BF%E0%A6%9F-%E0%A6%B9%E0%A7%87%E0%A6%B2%E0%A6%BE%E0%A6%B2%20%E0%A6%B9%E0%A6%BE%E0%A6%AB%E0%A6%BF%E0%A6%9C,,,
এমন যদি হতো ,"এমন যদি হতো
ইচ্ছে হলে আমি হতাম
প্রজাপতির মতো
নানান রঙের ফুলের পরে
বসে যেতাম চুপটি করে
খেয়াল মতো নানান ফুলের
সুবাস নিতাম কতো ।
এমন হতো যদি
পাখি হয়ে পেরিয়ে যেতাম
কত পাহাড় নদী
দেশ বিদেশের অবাক ছবি
এক পলকের দেখে সবই
সাতটি সাগর পাড়ি দিতাম
উড়ে নিরবধি ।
এমন যদি হয়
আমায় দেখে এই পৃথিবীর
সবাই পেতো ভয়
মন্দটাকে ধ্বংস করে
ভালোয় দিতাম জগৎ ভরে
খুশির জোয়ার বইয়ে দিতাম
এই দুনিয়াময় ।
এমন হবে কি ?
একটি লাফে হঠাৎ আমি
চাঁদে পৌঁছেছি !
গ্রহ থেকে গ্রহান্তরে
দেখে শুনে ভালো করে
লক্ষ যুগের অন্ত আদি
জানতে ছুটেছি ।",সুকুমার বড়ুয়া,স্বরবৃত্ত,http://kobita.banglakosh.com/archives/5870.html,,,
মেঘনার ঢল,"শোন্ মা আমিনা, রেখে দে রে কাজ ত্বরা করে মাঠে চল,
এল মেঘনায় জোয়ারের বেলা এখনি নামিবে ঢল।
নদীর কিনার ঘন ঘাসে ভরা
মাঠ থেকে গরু নিয়ে আয় ত্বরা
করিস না দেরি–আসিয়া পড়িবে সহসা অথই জল
মাঠ থেকে গরু নিয়ে আয় ত্বরা মেঘনায় নামে ঢল।

এখনো যে মেয়ে আসে নাই ফিরে–দুপুর যে বয়ে যায়।
ভরা জোয়ারের মেঘনার জল কূলে কূলে উছলায়।
নদীর কিনার জলে একাকার,
যেদিকে তাকাই অথই পাথার,
দেখতো গোহালে গরুগুলি রেখে গিয়েছে কি ও পাড়ায় ?
এখনো ফিরিয়া আসে নাই সে কি ? দুপুর যে বয়ে যায়।

",হুমায়ূন কবির,স্বরবৃত্ত,http://kobita.banglakosh.com/archives/4361.html,,,
পারিব না,"পারিব না’ একথাটি বলিও না আর,
কেন পারিবে না তাহা ভাব একবার;
পাঁচজনে পারে যাহা,
তুমিও পারিবে তাহা,
পার কি না পার কর যতন আবার
একবার না পারিলে দেখ শতবার।

পারিবে না বলে মুখ করিও না ভার,
ও কথাটি মুখে যেন না শুনি তোমার।
অলস অবোধ যারা
কিছুই পারে না তারা,
তোমায় তো দেখি নাক তাদের আকার
তবে কেন ‘পারিব না’ বল বার বার ?

জলে না নামিলে কেহ শিখে না সাঁতার,
হাঁটিতে শিখে না কেহ না খেয়ে আছাড়,
সাঁতার শিখিতে হলে
আগে তবে নাম জলে,
আছাড়ে করিয়া হেলা ‘হাঁট’ আর বার;
পারিব বলিয়া সুখে হও আগুসার।

",কালীপ্রসন্ন ঘোষ,স্বরবৃত্ত,http://kobita.banglakosh.com/archives/4333.html,,,
স্বাধীনতার সুখ,"বাবুই পাখিরে ডাকি, বলিছে চড়াই-
“কুঁড়ে ঘরে থেকে কর শিল্পের বড়াই;
আমি থাকি মহাসুখে অট্টালিকা ‘পরে,
তুমি কত কষ্ট পাও রোদ, বৃষ্টি, ঝড়ে।”
বাবুই হাসিয়া কহে- “সন্দেহ কি তায় ?
কষ্ট পাই, তবু থাকি নিজের বাসায়;
পাকা হোক, তবু ভাই, পরের ও বাসা,
নিজ হাতে গড়া মোর কাঁচা ঘর, খাসা।”",রজনীকান্ত সেন,স্বরবৃত্ত,http://kobita.banglakosh.com/archives/4325.html,,,
সবার আমি ছাত্র,"আকাশ আমায় শিক্ষা দিল
উদার হতে ভাই রে,
কর্মী হবার মন্ত্র আমি
বায়ুর কাছে পাই রে।

পাহাড় শিখায় তাহার সমান-
হই যেন ভাই মৌন-মহান,
খোলা মাঠের উপদেশে-
দিল-খোলা হই তাই রে।

সূর্য আমায় মন্ত্রণা দেয়
আপন তেজে জ্বলতে,
চাঁদ শিখাল হাসতে মোরে,
মধুর কথা বলতে।

ইঙ্গিতে তার শিখায় সাগর-
অন্তর হোক রত্ন-আকর;
নদীর কাছে শিক্ষা পেলাম
আপন বেগে চলতে।

",সুনির্মল বসূ,স্বরবৃত্ত,http://kobita.banglakosh.com/archives/4310.html,,,
বাংলা ভাষা,"মোদের গরব, মোদের আশা,
আ-মরি বাংলা ভাষা!
তোমার কোলে,
তোমার বোলে,
কতই শান্তি ভালোবাসা!

কি যাদু বাংলা গানে!
গান গেয়ে দাঁড় মাঝি টানে,
গেয়ে গান নাচে বাউল,
গান গেয়ে ধান কাটে চাষা!

বিদ্যাপতি, চণ্ডী, গোবিন্‌,
হেম, মধু, বঙ্কিম, নবীন-
ঐ ফুলেরই মধুর রসে,
বাঁধলো সুখে মধুর বাসা!

বাজিয়ে রবি তোমার বীণে,
আনলো মালা জগৎ জিনে!
তোমার চরণ-তীর্থে আজি,
জগৎ করে যাওয়া-আসা!

ঐ ভাষাতেই নিতাই গোরা,
আনল দেশে ভক্তি-ধারা,
আছে কৈ এমন ভাষা,
এমন দুঃখ-শ্রান্তি-নাশা?

",অতুলপ্রসাদ সেন,স্বরবৃত্ত,http://kobita.banglakosh.com/archives/4245.html,,,
পাখি সব করে রব,"পাখি সব করে রব রাতি পোহাইল।
কাননে কুসুমকলি সকলি ফুটিল।।
শীতল বাতাস বয় জুড়ায় শরীর।
পাতায়-পাতায় পড়ে নিশির শিশির।।
ফুটিল মালতী ফুল সৌরভ ছুটিল।
পরিমল লোভে অলি আসিয়া জুটিল ॥

গগনে উঠিল রবি সোনার বরণ।
আলোক পাইয়া লোক পুলকিত মন ॥
রাখাল গরুর পাল লয়ে যায় মাঠে।
শিশুগণ দেয় মন নিজ নিজ পাঠে ॥
উঠ শিশু মুখ ধোও পর নিজ বেশ।
আপন পাঠেতে মন করহ নিবেশ ॥

",মদনমোহন তর্কালঙ্কার,স্বরবৃত্ত,http://kobita.banglakosh.com/archives/4145.html,,,
পথিক ,"পথ হারিয়ে ভীত পথিক এদিক ওদিক চায়
আশেপাশে আছে কী কেউ যদি পাওয়া যায়।
হঠাৎ করে নীল আকাশে কালো ঘোড়া নাচে
তাইতো দেখে পথিক এবার দৌড়ে যেন বাঁচে।
পথ হারিয়ে এভাবেই সে দিশে হারা আজ
এমন সময় কেনই-বা মেঘ দিলো কালো সাজ।
এরই মাঝে হঠাৎ করে হলো বজ্রপাত
বজ্রপাতের বিকট শব্দে মাথায় পড়লো হাত।
শব্দ শুনে দূরে থেকে কত মানুষ এলো
এই বিপদে পথিক এবার লোকের দেখা পেলো।
অবশেষে তাঁরা তাকে পথ দেখিয়ে দিলো
বিপদ যেন বিপদ থেকে উদ্ধার করে নিলো।
বিপদে তাই করো না কেউ পথিকের ঐ ভয়
একটি বিপদ তাড়াতে যে অন্য বিপদ হয়।",রেদোয়ান মাসুদ ,স্বরবৃত্ত,http://kobita.banglakosh.com/archives/6755.html,,,
কাজের লোক ,"মৌমাছি, মৌমাছি
কোথা যাও নাচি নাচি
দাঁড়াও না একবার ভাই।

ওই ফুল ফোটে বনে
যাই মধু আহরণে
দাঁড়াবার সময় তো নাই।

ছোট পাখি, ছোট পাখি
কিচিমিচি ডাকি ডাকি
কোথা যাও বলে যাও শুনি।

এখন না কব কথা
আনিয়াছি তৃণলতা
আপনার বাসা আগে বুনি।

পিপীলিকা, পিপীলিকা
দলবল ছাড়ি একা
কোথা যাও, যাও ভাই বলি।

শীতের সঞ্চয় চাই
খাদ্য খুঁজিতেছি তাই
ছয় পায়ে পিলপিল চলি।

","নবকৃষ্ণ ভট্টাচার্য

",স্বরবৃত্ত,http://kobita.banglakosh.com/archives/615.html,,,
ট্রেন ,"ঝক ঝক ঝক ট্রেন চলেছে
রাত দুপুরে অই।
ট্রেন চলেছে, ট্রেন চলেছে
ট্রেনের বাড়ি কই ?

একটু জিরোয়, ফের ছুটে যায়
মাঠ পেরুলেই বন।
পুলের ওপর বাজনা বাজে
ঝন ঝনাঝন ঝন।

দেশ-বিদেশে বেড়ায় ঘুরে
নেইকো ঘোরার শেষ।
ইচ্ছে হলেই বাজায় বাঁশি,
দিন কেটে যায় বেশ।

থামবে হঠাৎ মজার গাড়ি
একটু কেশে খক।
আমায় নিয়ে ছুটবে আবার
ঝক ঝকাঝক ঝক।.

",শামসুর রহমান,স্বরবৃত্ত,http://kobita.banglakosh.com/archives/612.html,,,
হনহন পনপন,"চলে হনহন
ছোটে পনপন

ঘোরে বনবন
কাজে ঠনঠন

বায়ু শনশন
শীতে কনকন

কাশি খনখন
ফোঁড়া টনটন

মাছি ভনভন
থালা ঝন ঝন।

",সুকুমার রায় ,স্বরবৃত্ত,http://kobita.banglakosh.com/archives/70.html,,,
সৎপাত্র,"শুনতে পেলাম পোস্তা গিয়ে—
তোমার নাকি মেয়ের বিয়ে ?
গঙ্গারামকে পাত্র পেলে ?
জানতে চাও সে কেমন ছেলে ?
মন্দ নয় সে পাত্র ভালো
রঙ যদিও বেজায় কালো ;
তার উপরে মুখের গঠন
অনেকটা ঠিক পেঁচার মতন ;
বিদ্যে বুদ্ধি ? বলছি মশাই—
ধন্যি ছেলের অধ্যবসায় !
উনিশটিবার ম্যাট্রিকে সে
ঘায়েল হয়ে থামল শেষে ।
বিষয় আশয় ? গরীব বেজায়—
কষ্টে–সৃষ্টে দিন চলে যায় ।

মানুষ তো নয় ভাইগুলো তার—
একটা পাগল একটা গোঁয়ার ;
আরেকটি সে তৈরী ছেলে,
জাল করে নোট গেছেন জেলে ।
কনিষ্ঠটি তবলা বাজায়
যাত্রাদলে পাঁচ টাকা পায় ।
গঙ্গারাম তো কেবল ভোগে
পিলের জ্বর আর পাণ্ডু রোগে ।
কিন্তু তারা উচ্চ ঘর,
কংসরাজের বংশধর !
শ্যাম লাহিড়ী বনগ্রামের
কি যেন হয় গঙ্গারামের ।—
যহোক, এবার পাত্র পেলে,
এমন কি আর মন্দ ছেলে ?


",সুকুমার রায় ,স্বরবৃত্ত,http://kobita.banglakosh.com/archives/41.html,,,
বাক বাকুম পায়রা,"বাক বাক্‌ কুম পায়রা
মাথায় দিয়ে টায়রা
বউ সাজবে কাল কি
চড়বে সোনার পালকি।


",রুকনুজ্জামান খান,স্বরবৃত্ত,http://kobita.banglakosh.com/archives/34.html,,,
হেমন্ত ,"সবুজ পাতার খামের ভেতর
হলুদ গাঁদা চিঠি লেখে
কোন্ পাথারের ওপার থেকে
আনল ডেকে হেমন্তকে?

আনল ডেকে মটরশুঁটি,
খেসারি আর কলাই ফুলে
আনল ডেকে কুয়াশাকে
সাঁঝ সকালে নদীর কূলে।

সকাল বেলায় শিশির ভেজা
ঘাসের ওপর চলতে গিয়ে
হাল্কা মধুর শীতের ছোঁয়ায়
শরীর ওঠে শিরশিরিয়ে।

আরও এল সাথে সাথে
নুতন গাছের খেজুর রসে
লোভ দেখিয়ে মিষ্টি পিঠা
মিষ্টি রোদে খেতে বসে।

",সুফিয়া কামাল ,স্বরবৃত্ত,http://kobita.banglakosh.com/archives/26.html,,,
কাকাতুয়া,"কাকাতুয়া, কাকাতুয়া, আমার যাদুমণি,
সোনার ঘড়ি কি বলিছে, বল দেখি শুনি ?

বলিছে সোনার ঘড়ি, “টিক্ টিক্ টিক্,
যা কিছু করিতে আছে, করে ফেল ঠিক।
সময় চলিয়া যায়-
নদীর স্রোতের প্রায়,
যে জন না বুঝে, তারে ধিক্ শত ধিক।”
বলিছে সোনার ঘড়ি, “টিক্ টিক্ টিক্।”

কাকাতুয়া, কাকাতুয়া, আমার যাদুধন,
অন্য কোন কথা ঘড়ি বলে কি কখন ?

মাঝে মাঝে বল ঘড়ি, “টঙ্-টঙ্-টঙ্,
মানুষ হইয়ে যেন হয়ো না ক সঙ।
ফিটফিটে বাবু হলে,
ভেবেছ কি লবে কোলে ?
পলাশে কে ভালবাসে দেখে রাঙা রঙ্।”
মাঝে মাঝে বলে ঘড়ি, “টঙ্-টঙ্-টঙ্।”

",যোগেন্দ্রনাথ সরকার,স্বরবৃত্ত,http://kobita.banglakosh.com/archives/18.html,,,
হেমন্ত ,"শরতের শেষে হেমন্ত আসে
নিখিল ধরার বুকে,
ঘাসের বুকতে শিশিরের কণা
পরে ওই মহা সুখে।

নতুন ধানের সোনালি আভায়
মাঠকে লাগে যে ভালো,
হালকা বাতাসে রবির কিরণে
দূর হয় সব কালো।

শীতের আভাস নিয়ে হেমন্ত
আসে মানুষের ঘরে,
হেমন্ত রাতে মেঘহীন নভ
নানা আনন্দে ভরে।

সোনালি ফসল ঘরে এনে চাষি
মহানন্দে যে হাসে,
পিঠাপুলির-ই উত্সব দিনে
বসে স্ত্রীর ওই পাশে।

সেই সময়ের জামাই আদর
ভীষণ রকম খাসা,
বলবো কি আর সেই কথা তবে
নেইকো তেমন ভাষা।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%b9%e0%a7%87%e0%a6%ae%e0%a6%a8%e0%a7%8d%e0%a6%a4-2/,,,
কান নিলো চিলে,"কান নিলো চিলে তাই ভাবে দিলে
খুঁজে শেষ সারা পাড়া,
খুঁজি দিন রাতে বহু লোক সাথে
কান হলো মোর হারা।

নানা স্থানে খুঁজি নাই আসে বুঝি
কেঁদে ভাসে মোর বুক,
হেনকালে ভাই মোর কান নাই
দেখাব ক্যামনে মুখ।

ছুটি চিলে পিছু নাই বলি কিছু
সাথে মোর বহু লোক,
নানা কথা বলে চোখ ছলছলে
হৃদয় জুড়িয়ে শোক।

কানের এ কথা মনে মোর ব্যথা
মিলবে ক্যামনে কান,
মুখে আধি ছাপ কিসে চিলে মাপ
গেলো গেলো ভাই মান।

কান কান বলি আমি শুধু চলি
সকাল দুপুর রাত
এ আমার শ্রম হলো পণ্ডশ্রম
হবে তবে বাজিমাত।

পরের যে কথা হবে যথাতথা
নাই কোনো দাম তবে,
নিজের ভরসা নিজের খসড়া
নিজেই বুঝিবে কবে।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%95%e0%a6%be%e0%a6%a8-%e0%a6%a8%e0%a6%bf%e0%a6%b2%e0%a7%8b-%e0%a6%9a%e0%a6%bf%e0%a6%b2%e0%a7%87/,,,
শিক্ষার আলো ,"জ্ঞান আহরণ করো নাও ভালো শিক্ষা
সত্যের পথেই চলো এটা হবে দীক্ষা।
হারিলে পেয়ো না ভয় করো তবে চেষ্টা
সফলতা আসিবে তো চেষ্টার শেষটা।

জ্ঞান অর্জন করেই ছাড়ো তারই আলো
জ্ঞানের আলোতে যাবে পৃথিবীর কালো
কুপ্রথা দূর করিতে সবে মিলে চলো
শিক্ষা শ্রেষ্ঠ শিক্ষা শ্রেষ্ঠ সবে তবে বলো।

ভালো কিছু সৃষ্টি জন্য চলো মিলে সবে
জনমনে জ্ঞান দৃপ্ত ছড়াও তো তবে
ধরার বুকেতে কিছু শিক্ষা ছাড়া নাই
সবই প্রভুর বিধান শিক্ষা করো তাই।

জীবনের স্বাদ সত্যে মিথ্যায় তো কষ্ট
জীবন চলার পথে স্বপ্ন হবে নষ্ট।
শিক্ষিত জনের প্রাণ পৃথিবীতে সেরা
তাদের জীবন সদা স্বপ্ন দিয়ে ঘেরা।

শিক্ষিত হও সকলে এ জীবন নদে
হবে না কো কোনো ভুল প্রাণ পদে পদে।
ঘরের কোণে থেকো না সত্য শিক্ষা করো
ধরার বুকে সর্বদা সত্য পথ ধরো।

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%b6%e0%a6%bf%e0%a6%95%e0%a7%8d%e0%a6%b7%e0%a6%be%e0%a6%b0-%e0%a6%86%e0%a6%b2%e0%a7%8b-2/,,,
জীবন যুদ্ধ,"জীবন যুদ্ধে ক্লান্ত ডানা
ইচ্ছে খুশি উড়তে মানা।
প্রাণে শুধু কষ্ট,
মনে জাগে কত আশা
বুকটা ভরা ভালোবাসা
স্বপ্ন গুলো নষ্ট।

সুখের সাথে দুখের সাথে
চলতে হয় যে দিনেরাতে।
ক্লান্ত পথিক হয়ে,
প্রাণে আসে নানা বাধা
নোনা জলে হয় যে কাদা
দুখের তরী বয়ে।

ঘাত প্রতিঘাত জীবন নদে
কষ্ট থাকে পদে পদে।
এটাই জীবন যুদ্ধ,
মনটা ভীষণ খারাপ থাকে
অন্তঃপুরে দুঃখ রাখে
মনটা ভীষণ ক্ষুব্ধ।

জীবন যুদ্ধে জিততে তবে
সঠিক কর্ম করতে হবে।
ভুল যাবে না করা,
সুখের জীবন পেতে হলে
চলতে হবে দৃঢ় বলে
তবেই সুন্দর তরা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9c%e0%a7%80%e0%a6%ac%e0%a6%a8-%e0%a6%af%e0%a7%81%e0%a6%a6%e0%a7%8d%e0%a6%a7/,,,
পরীর দেশে,"নীল ডানার ওই পরী এসে
নিয়ে গেলে তারই দেশে,
বরণ করলো মিষ্টি হেসে।

মিষ্টি মধুর কথার সুরে
নিয়ে গেলো অন্তঃপুরে,
খেতে দিলে পেটটি পুরে।

নিশি যখন গভীর হলো
নতুন নতুন পরী এলো,
হাসি মজাই নিশি গেলো।

পরীর দেশে ফুল বাগানে
ফুলও ফোটে পাখির গানে
ছোটে সবাই মনের টানে।

হাসি মজা বিকেল বেলা
সবাই মিলে করে খেলা
পরীর দেশে পরীর মেলা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a6%b0%e0%a7%80%e0%a6%b0-%e0%a6%a6%e0%a7%87%e0%a6%b6%e0%a7%87/,,,
প্রভু তুমি,"স্মরণ করি প্রভু তোমায়
দিবানিশি ভোরে,
তোমার কৃপা পাওয়ার জন্য
থাকি তোমার দোরে।

তোমার বিধান মানি প্রভু
আমি প্রতিক্ষণে
বিচার দিনে তুমি বিনে
নেই কেউ আমার সনে।

তোমায় খুশি করতে প্রভু
চলি ভালো পথে,
খারাপ পথে চলে গেলে
কষ্ট জীবন রথে।

তোমার বিধান মানলে প্রভু
জীবন ধন্য হবে,
তুমি হলে দয়ার সাগর
একমাত্র যে তবে।

রোজ হাশরে তুমি আমায়
করে দিও ক্ষমা,
হাশরের ওই কথা ভেবে
পূর্ণ্য করি জমা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a7%8d%e0%a6%b0%e0%a6%ad%e0%a7%81-%e0%a6%a4%e0%a7%81%e0%a6%ae%e0%a6%bf/,,,
শেষ বিচারে,"বিরহ অনলে দগ্ধ ভুল নাই করি
অন্যায়ের পথ ছেড়ে সঠিকটা ধরি।
শেষ বিচারের দিনে ক্ষমা করো মোরে
নিত্য প্রভাতে প্রার্থনা বিধাতার দোরে।

পুলসিরাত কেমনে হবো তবে পার
যা হীরার চাইতে যে অতি সূক্ষ্ম ধার।
প্রভুর হুকুম মতো চলি তবে ভাই
প্রভুর মতো দরদী আর কেউ নাই।

সকল কাজে’তে মানি প্রভুরই বিধান
তাতে সহজ হবে যে আমার মিযান।
প্রভুর খুশিতে স্বর্গ করি তারই কাজ
প্রভুর কাজে তে তবে নাই কোনো লাজ।

রোজা হজ্জ যাকাত তো করি ঠিক মতো
না হলে শাস্তিই পাবো পরকালে শত।
নবীর আদর্শ মেনে চলি ধরা বুকে
ইহকাল পরকালে থাকবো যে সুখে।

হে,প্রভু পাপে পাপেই জরাজীর্ণ আমি
ক্ষমা করো ক্ষমা করো তবে অন্তর্যামী
দিয়ো না আমারে কষ্ট পরকালে তবে
অনুতাপে দগ্ধ হয়ে চলি এই ভবে।

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%b6%e0%a7%87%e0%a6%b7-%e0%a6%ac%e0%a6%bf%e0%a6%9a%e0%a6%be%e0%a6%b0%e0%a7%87/,,,
মনে কি পড়ে বন্ধু ,"আমার কথা বন্ধু তোদের
আছে কি ওই মনে,
আমি কিন্তু তোদের কথা
ভাবি প্রতিক্ষণে।

হাসি মজার প্রহর গুলো
দিয়েছি ওই পাড়ি,
কোনো কিছু না পেলে ওই
ধরতাম ভীষণ আড়ি।

কর্মব্যস্ত শহরবাসী
হয়ে গেছিস তোরা,
একলা আমি পড়ে আছি
বেঁধে জীবন জোড়া।

নিত্য দিনে নিত্য ক্ষণে
পথটা চেয়ে থাকি,
কবে আসবি সেই প্রতীক্ষায়
বুকে আশা রাখি।

আমার হিয়া তোদের জন্য
আজও কাঁদে তবে,
আমায় যাদের নেইতো মনে
দাম্ভিক তারা ভবে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%a8%e0%a7%87-%e0%a6%95%e0%a6%bf-%e0%a6%aa%e0%a7%9c%e0%a7%87-%e0%a6%ac%e0%a6%a8%e0%a7%8d%e0%a6%a7%e0%a7%81/,,,
কবি,"কাব্য লিখি তাই তো সবাই
কবি বলে ডাকে,
নিন্দুক সে জন ছায়ার মতো
পাছে পাছে থাকে।

সমাজের ওই ভালো মন্দ
লেখা আমার কর্ম,
আমার কথা বলবো আমি
পালন তোমার ধর্ম।

সমাজটাকে শুদ্ধের জন্য
আমার কলম চলে,
আমার কাব্য দগ্ধ হয় যে
তীব্র নিন্দার ফলে।

অষ্টপ্রহর জ্ঞানের দৃপ্ত
ছড়াই সমাজ মাঝে,
কাব্যের নিন্দা সর্বত্র হয়
সকাল দুপুর সাঁঝে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a6%ac%e0%a6%bf-5/,,,
অদৃশ্য মায়া,"ভাই আর বোনের ভালোবাসায়
থাকে না তো খাদ,
নিত্যক্ষণে হাসি মজা
ভিন্ন রকম স্বাদ।

দুখের দিনে ভাইবোনেরা
পাশে তবে রয়,
মনের কোণে তখন তবে
থাকে না তো ভয়।

মন সাহসে জীবন মুখে
একলা চলা যাই,
ভাইবোনের ওই ভালোবাসায়
জনম জনম চাই।

অদৃশ্য এই ভালোবাসা
ভোলা যায় না ভাই,
এমন মধুর বন্ধন বুঝি
দ্বিতীয়টা নাই।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%85%e0%a6%a6%e0%a7%83%e0%a6%b6%e0%a7%8d%e0%a6%af-%e0%a6%ae%e0%a6%be%e0%a7%9f%e0%a6%be/,,,
মৃত্যুর কাছে পরাজয়,"থাকিতে যে আসিনি ভবে
চলিয়া যাইব যে তবে
যাইবো ছাড়িয়া রঙ্গের ধরা,
যেইদিন মৃত্যু আসিবে
কর্মতে দুনিয়া হাসিবে
স্বজন তো থাকিবে বাড়ি ভরা।

ছাড়িয়া যাইব স্বজন
মৃত্যুদূত নহে আপন
যাইবে না ছড়িয়া মোরে কভু,
রঙ্গের দুনিয়া এ থেকে
যাইবো আমি সবই রেখে
পড়িয়া রহিবে কীর্তিটা তবু।

মানব জীবন এমন
রামধনুকটা যেমন
জীবন নদের সমাপ্তি ভেলা ,
নিখিল দুনিয়ার মাঝে
থাকিবো তো লাশের সাজে
ভঙ্গ হইবে রঙ্গের এ মেলা ।

জীবন নদের এ তরী
সুখেতে ছিলো শুধু ভরি
ক্যামনে সময় গিয়াছে পারি,
বুঝিতে তো পারিনি আমি
সময়টা যে কত দামী
মৃত্যুর কাছে গেলাম রে হারি।

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%ae%e0%a7%83%e0%a6%a4%e0%a7%8d%e0%a6%af%e0%a7%81%e0%a6%b0-%e0%a6%95%e0%a6%be%e0%a6%9b%e0%a7%87-%e0%a6%aa%e0%a6%b0%e0%a6%be%e0%a6%9c%e0%a7%9f/,,,
গ্রাম ও নদী ,"ছবির মতো ছায়ায় ঘেরা আমার ছোট গ্রাম
ধরার বুকে ছড়িয়ে গেছে তার যে কত নাম ।
গাঁয়ের পথ বয়ে চলেছে ফুলজোড় এ নদী
নদীর তীরে ভালো লাগে যে পাখিরা গায় যদি।

পাখির গানে কলতানেই ভীষণ লাগে ভালো
নিত্য রাতে জোনাকি ছাড়ে হালকা কিছু আলো।
জেলেরা সব মাছ ধরতে ছুটে নদীর পানে
মুখরিত যে চারদিকটা নানা রকম গানে।

নদীর তীরে চাষিরা ভূমি নিত্য করে চাষ
যাযাবরেরা নদীর তীরে করে যে শুধু বাস।
নানা রঙের বেশে আসে যে ধবল বক কিছু
তাদের সাথে আরো যে আসে অন্য পাখি পিছু।

হেমন্ততে শিশির কণা পড়ে ঘাসের বুকে
গাঁয়ের গাছে পাখিরা সব থাকে যে মহা সুখে।
উদাস মনে রাখাল মাঠে লয়ে যায় রে গরু
আমার গাঁয়ে বন- বাদড়ে বেশি তমাল তরু।

আমার গ্রাম সোনার ছবি ধরার এই বুকে
সবাই থাকে মিলেমিশে তো থাকে ভীষণ সুখে।
চারিদিকেতে মনোরঁজক পরিবেশটা ভালো
রাতেরবেলা চাঁদবিহীন আকাশ থাকে কালো।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%97%e0%a7%8d%e0%a6%b0%e0%a6%be%e0%a6%ae-%e0%a6%93-%e0%a6%a8%e0%a6%a6%e0%a7%80/,,,
লোভ লালসা,"জীবন নদে চাওয়া পাওয়ার
সীমা নাই যে তবে,
আশায় আশায় দিবস কাটে
আরো পাবে কবে।

লাগামহীন তো মনের চাওয়া
মানব জীবন তরে,
লোভী জনের জীবন ওই না
ধুঁকে ধুঁকে মরে।

লোভ জিনিসটা অতি মন্দ
দ্বন্দ্ব লাগায় ভালো,
জীবন মুখে লোভের ফাঁদে
দেখে না তো আলো।

আছে যার ওই যতটা বেশি
আরো চাই সেই লোকে,
পাওয়ার আশায় না পাওয়াতে
জীবন কাটে শোকে।

যা পেয়েছো খুশি থাকো
এই না জীবন নদে,
বেশি চাওয়া বেশি পাওয়া
ভুল যে পদে পদে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b2%e0%a7%8b%e0%a6%ad-%e0%a6%b2%e0%a6%be%e0%a6%b2%e0%a6%b8%e0%a6%be/,,,
অলি ও নবফুল,"ফুলে ফুলে ভরা – চারু এই ধরা
সাজে নব নব রূপে,
অলি ঘোরে ফুলে – ওই হেলে দুলে
মধু থাকে মধু কূপে।

নব ফুলে ফুলে – যেতে দেখি দুলে
মনে লাগে খুব ভালো,
প্রেম প্রীতি মনে – ভাবি ক্ষণে ক্ষণে
মনে ব্যথা বেশি কালো।

ফুল ও ফোটে – মধু তরে ছোটে
ছোটো প্রাণী তবে ভাই,
প্রেমে এর তরে – ভবে ওই ঘরে
সুখ যে বেশি নাই।

মধু এর প্রেমে – সোনা ফুলে হেমে
হাসে অলি মন খুলে,
শত শত প্রাণ – পাখি ধরে গান
সব আশা ভাষা ভুলে।

ছুটে চলে মউ – পথে কার বউ
দেখে হাসে অলি মন
আরো কত চাই – পাবে কি তাই
মধু তরে ঘুরি ক্ষণ।

",জাহাঙ্গীর আলম অপূর্ব ,অরিত্রিক,https://www.poetrystate.com/jahangiralam/%e0%a6%85%e0%a6%b2%e0%a6%bf-%e0%a6%93-%e0%a6%a8%e0%a6%ac-%e0%a6%ab%e0%a7%81%e0%a6%b2/,,,
ভুলের পথে,"কষ্ট পেয়ে কত মেয়ে
ভুলের পথে যায়,
রঙিন চুলে সবটা ভুলে
কষ্টের গান যে গায়।

একটু ভুলের জন্য তবে
পুরো জীবন ক্ষয়,
ভুলের পথে জীবন রথে
কষ্ট পেতে হয়।

ভুল পথে’তে নাই ওই মেলে
জীবন মুখে সুখ,
ভুলের পথে ধরার বুকে
আসে শুধু দুখ।

পেটের দায়ে ভুলের পথে
চলো না কেউ ভাই,
এমন জীবন ধরার বুকে
কেউ কভু না চাই।

ভুলের পথে চললে পরে
স্বপ্নগুলো ছাই,
সঠিক পথটা ছাড়া তবে
জীবনে সুখ নাই।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ad%e0%a7%81%e0%a6%b2%e0%a7%87%e0%a6%b0-%e0%a6%aa%e0%a6%a5%e0%a7%87/,,,
জাগো সবাই,"কোথায় আছে জাগো সবাই থেকো না আর ঘরে,
কোরআন নিন্দা বাংলাদেশে বিধর্মীদের তরে।
নব্বই ভাগ ওই মুসলমানের দেশ নিন্দিত কোরআন,
কোরআনের মান রক্ষা জন্য সঁপে দাও দাও সব প্রাণ।

হাত গুটিয়ে বসে সবাই ভেবো না আর কিছু,
রাজপথেতে নেমে পড়ো শির করো না নিচু।
মুসলমান হয় শ্রেষ্ঠ জাতি নিখিল ধরা বুকে,
উদার মনে সবার সাথে থাকে মহা সুখে।

সুখে থাকতে ভুতে কিলয় কুচক্রীদের তবে,
উদার মনে জাগে আশা রুখবে তাদের কবে।
কালো হাতটা ভেঙে দাও সব চুপ থেকো না কভু,
কোরআন নিন্দা যারা করছে ত্রাণ নাই তাদের তবু।

কে করবে এই অপরাধের ন্যায্য বিচার ভায়া,
ধর্মগ্রন্থের জন্য সবার আছে গভীর মায়া।
প্রভুর বাণী কোরআন শরিফ নিন্দা করে যারা,
মানুষ রূপের পশু সেইজন জীবন ছন্নছাড়া।

জীবন মুখে কোনোভাবে সুখ পাবে না তবে,
দুখ অনলে পুড়ে পুড়ে প্রাণ খোয়াবে ভবে।
হায়রে মানুষ তুমি ভবে রঙ্গ করো কত,
তোমার রঙ্গে কুচক্রীরা কর্ম সারে শত।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9c%e0%a6%be%e0%a6%97%e0%a7%8b-%e0%a6%b8%e0%a6%ac%e0%a6%be%e0%a6%87/,,,
কর্ম শ্রেষ্ঠ ধর্ম ,"গড়তে পারো মনকে যদি
সফল হবে কাজ,
ভালোবাসলে কাজকে তবে
থাকবে নাতো লাজ।

শ্রমিক হলো সোনার ছেলে
আমার দেশে ভাই,
তারই মতো সফল ছেলে
ধরার বুকে নাই।

হেসে খেলে কাজটি করে
বসে না তো রয়,
কাজ করিতে লাগে ভালো
থেকে থেকে কয়।

কাজ ছাড়া তো জীবন মুখে
আসে না তো সুখ,
কাজেই সবার সফলতা
নইলে আসে দুখ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a6%b0%e0%a7%8d%e0%a6%ae-%e0%a6%b6%e0%a7%8d%e0%a6%b0%e0%a7%87%e0%a6%b7%e0%a7%8d%e0%a6%a0-%e0%a6%a7%e0%a6%b0%e0%a7%8d%e0%a6%ae/,,,
মাস্টার মশাই,"মোটাতাজা নিতাই বাবু
মাষ্টারি তার পেশা,
শ্রেণিকক্ষে বসে বসে
ঘুম পারা তার নেশা।

ধার ধারে না পড়াশোনার
নিতাই চন্দ্র বাবু,
প্রহার করে শিক্ষার্থীদের
করে ফেলে কাবু।

হৃদয় খানা বিষে ভরা
মুখে মধুর বুলি
জাতির ক্ষতি করে শুধু
এমন মাস্টার গুলি।

মাষ্টার হলো জাতির জন্য
আঁধার পথের আলো,
সমাজ থেকে দূর করে তো
অজ্ঞাতার ওই কালো।

তারা যদি হেলায় হেলায়
সময় করে পারি,
ধরার বুকে আঁধার আসবে
ওই না গাড়ি গাড়ি।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%be%e0%a6%b7%e0%a7%8d%e0%a6%9f%e0%a6%be%e0%a6%b0-%e0%a6%ae%e0%a6%b6%e0%a6%be%e0%a6%87/,,,
দায়িত্ব ও কর্তব্য,"পিতা মাতার জন্য আমি
এলাম ধরার বুকে,
শত কষ্ট বুকে নিয়ে
খাবার দিলেন মুখে।

আমার একটু হাসির জন্য
করতো কত কিছু,
ছেলেবেলায় খেলনার জন্য
ঘুরতাম বাবার পিছু।

মা আমাকে নিত্য রাতে
আদর করতো কত,
একটু ভুলের জন্য আমি
বকা খেতাম শত।

পিতা মাতার জন্য আমার
আছে অনেক চুক্তি,
তাদের সেবা না করিলে
পাবে না তো মুক্তি।

পিতা মাতা পরম সম্পদ
করো তাদের সেবা,
তাদের সেবা না করে ওই
মুক্তি পায় যে কেবা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%a6%e0%a6%be%e0%a7%9f%e0%a6%bf%e0%a6%a4%e0%a7%8d%e0%a6%ac-%e0%a6%93-%e0%a6%95%e0%a6%b0%e0%a7%8d%e0%a6%a4%e0%a6%ac%e0%a7%8d%e0%a6%af/,,,
অধিকার ,"পেটের দায়ে ঘুরে বেড়ায়
খাবার পাই না কভু,
যখন যেথায় যা পাই তবে
খেয়ে নি যে তবু।

ধরার বুকে কেউ কারো ওই
আপন নয় যে তবে,
ক্ষুধার জ্বালা পেটে নিয়ে
ঘুরি আমি ভবে।

নর্দমার ওই পঁচা বাসি
পঁচা মাছের কাটা,
কভু কারো বাড়ি গেলে
খাই যে লাথি ঝাটা।

এটা কিরে ভাই জীবন কয়
পদে পদে কষ্ট,
জীর্ণ শীর্ণ দেহ আমার
সব শক্তি তো নষ্ট।

ইচ্ছে খুশি দেয় না কেহ
খাবার আমায় ভালো,
দুখের জীবন আমার কাছে
লাগে ভীষণ কালো।

কবে পাবো নিজ অধিকার
ভেবে ভেবে চলি,
জীবন যুদ্ধ লড়তে গিয়ে
সুখের কথা বলি।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%85%e0%a6%a7%e0%a6%bf%e0%a6%95%e0%a6%be%e0%a6%b0/,,,
দুঃখ জীবনের অংশ ,"জীবন গেলো দুখে দুখে
সুখ যে কঠিন ভাই,
সুখের খুঁজে সদা চলি
সুখ যে কোথায় পাই।

দুঃখ বিহীন আমার প্রাণে
নাই তো কিছু আর,
দুঃখের তরে জীবন মুখে
জুড়ি মেলে ভার।

দেখে শুনে অনলে কেউ
পুড়তে নাতো চাই,
সুখের সাথী ধরার সবাই
দুখের সাথী নাই।

দুখ সাগরে ভাসতে গিয়ে
হই জীবন্ত লাশ,
আমার প্রাণে লেগেই থাকে
দুঃখ বারো মাস।

দুঃখ নিয়ে জীবন চলা
দুঃখ এখন প্রাণ,
বিষাদ মনে সপ্ত হর্ষে
গাই যে দুখের গান।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%a6%e0%a7%81%e0%a6%83%e0%a6%96-%e0%a6%9c%e0%a7%80%e0%a6%ac%e0%a6%a8%e0%a7%87%e0%a6%b0-%e0%a6%85%e0%a6%82%e0%a6%b6/,,,
মৃত্যু সত্য ,"স্বল্প সময় থাকা জন্য
এসেছো এই ভবে,
প্রভুর ডাকে সাড়া দিয়ে
চলে যাবে তবে।

নশ্বর এই না ধরার বুকে
নাই যে লোভের সীমা ,
মৃত্যুর পথের যাত্রী তবে
করো পূণ্যের বীমা।

জন্ম যেমন চরম সত্য
মৃত্যু তেমন ভায়া
যতই করো টাল বাহানা
ছাড়তে হবে মায়া।

পরকালের শান্তির জন্য
আমল করো ভালো,
নইলে তোমার পরকালের
জীবন হবে কালো।

স্বল্প সময় থাকা জন্য
করোনা তো রঙ্গ,
মৃত্যু এসে সকল রঙের
করবে তবে ভঙ্গ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a7%83%e0%a6%a4%e0%a7%8d%e0%a6%af%e0%a7%81-%e0%a6%b8%e0%a6%a4%e0%a7%8d%e0%a6%af/,,,
মুসাফির ,"মুসাফিরের মতো আমরা
এসেছি এই বাড়ি,
যতই সুন্দর সাজানো হোক
যেতে হবে ছাড়ি।

মুসাফির ওই যেমন করে
সদা ছুটে চলে,
ক্ষণস্থায়ী ধরার বুকে
নশ্বর সবই বলে।

স্বল্প কালের জন্য আমরা
এসেছি এই ভবে,
প্রভুর ডাকে ছাড়তে হবে
এই ধরা না তবে।

আনন্দ খেল নিজের স্বার্থে
বিভোর আছে সবে,
রঙ্গের মেলা রঙ্গ ভেঙে
যেতে তবে হবে।

থাকার জন্য ধরা না তো
কিছু কালে থাকা,
ধরার বুকে আপন সুখে
ভালোবাসা রাখা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a7%81%e0%a6%b8%e0%a6%be%e0%a6%ab%e0%a6%bf%e0%a6%b0/,,,
টোকাই ছেলে,"স্বপ্ন কলি ভস্ম হয়ে
অশ্রু ঝরছে চোখে ,
কোথায় আছে মানবতা
টোকাই বলে লোকে।

রাস্তায় রাস্তায় ঘুরে ফিরে
কাটে সারাবেলা,
আপন কর্ম নেইতো ভবে
পায় তো শুধু হেলা।

পেটের ঋণে ঘুরি দ্বারে
পায় না খেতে কিছু,
খাবার দেখলে কুকুরের ন্যায়
ঘুরি সবার পিছু।

আঁখি জলে বুকটা ভাসে
খাবার দেয় না তবে,
না খেয়ে ওই ঘুরি তবে
এই না নিখিল ভবে।

আমার স্বপ্নের মূল্য নাই তো
কেমন এই না ধরা,
পথশিশু পথে থেকে
বেঁচে থেকেও মরা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9f%e0%a7%8b%e0%a6%95%e0%a6%be%e0%a6%87-%e0%a6%9b%e0%a7%87%e0%a6%b2%e0%a7%87/,,,
সফল নারী ,"মুখখানা তার চাঁদের মতো
দীঘল কালো কেশ,
হাসির রেখা দেখে সবাই
বলবে আহা বেশ।

ভ্রমর কালো নয়ন দুটি
নেইকো তাতে লাজ,
ছোট্ট পাখির মতো সদা
করে শুধু কাজ।

বাবুইপাখির মতো তারই
সুনিপুণ ওই ঘর,
পিপীলিকার মতো মায়া
নাইতো কেউ যে পর।

কচি পদ্মের মতো তারই
হৃদয় জুড়ে সুখ
চিরল দাঁতের মৃদু হাসি
দূর করে দেয় দুখ।

কোকিল পাখি মতো তারই
মিষ্টি মধুর গান,
সেই গানেতে গাঁয়ের লোকের
বিভোর করে প্রাণ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b8%e0%a6%ab%e0%a6%b2-%e0%a6%a8%e0%a6%be%e0%a6%b0%e0%a7%80/,,,
ভালোবাসা বুকে আশা,"ভালোবাসা আকাশ সম
ভালোবাসা ধন,
ভালোবাসা কিনতে লাগে
খাঁটি একটা মন।

এই পথে’তে চলতে গেলে
বাঁধা আছে ভাই,
দুঃখ কষ্টে জর্জরিত
বাঁচার উপায় নাই।

খুব সহজে হয় না পূরণ
মনের সকল সখ,
খল চরিত্র গুলো তাদের
জীবন করে লক।

ভালোবাসা বুকে আশা
স্বপ্ন বহু দুর,
ভালোবেসে জীবন মুখে
ধরে গানের সুর।

ভালোবাসা বিহীন তবে
প্রাণে নাই তো সুখ,
ভালোবাসা থাকলে সেথায়
আসে না কো দুখ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ad%e0%a6%be%e0%a6%b2%e0%a7%8b%e0%a6%ac%e0%a6%be%e0%a6%b8%e0%a6%be-%e0%a6%ac%e0%a7%81%e0%a6%95%e0%a7%87-%e0%a6%86%e0%a6%b6%e0%a6%be/,,,
কোথায় খোকা ,"বাবা মাকে সুখে রাখতে
ছাড়ল খোকা বাড়ি,
আসার পথে প্রাণটা গেলে
খোকার দেহ ছাড়ি।

ইচ্ছে ছিলো বাবা মাকে
রাখবে খোকা সুখে,
তা হলো না বাবা মা আজ
ভাসছে শুধু দুখে।

নয়ন ভরা স্বপ্ন ছিলো
বাবা মাকে নিয়ে,
জীবন নষ্ট ধরার বুকে
আরো নষ্ট হিয়ে।

হলো না আর স্বপ্ন পূরণ
বলছে সকল লোকে,
বাবা মায়ে কাঁদছে তবে
শুধু খোকার শোকে।

সৃষ্টিকর্তার কেমন লীলা
কেমন যে তার খেলা,
সারাজীবন বাবা মায়ের
থাকবে দুখের ভেলা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a7%8b%e0%a6%a5%e0%a6%be%e0%a7%9f-%e0%a6%96%e0%a7%8b%e0%a6%95%e0%a6%be/,,,
মাঝির জীবন ,"সারাটা দিন সারাটা ক্ষণ
নৌকা নিয়ে কাটে,
হিজলতলী নদী বেয়ে
যাবো আমি হাঁটে।

কিনবো আমি নানা জিনিস
বিক্রি করবো কিছু,
সন্তানেরা ঘুরছে সদা
আমার পিছু পিছু।

রোজ বিকেলে দলের সাথে
ভাটিয়ালি গানে,
ভাসি আমি নৌকা নিয়ে
শুধুই পেটে টানে।

অল্প কিছু স্বপ্ন নিয়ে
জীবন পথে চলা,
দীনতার ওই কথা কি ভাই
যাবে কভু বলা।

যেমন আছি ভালো আছি
এই না ধরার বুকে,
নৌকা নিয়ে জালটা দিয়ে
মাছ ধরি খুব সুখে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%be%e0%a6%9d%e0%a6%bf%e0%a6%b0-%e0%a6%9c%e0%a7%80%e0%a6%ac%e0%a6%a8/,,,
মা আমার স্বর্গ ,"মাগো তোমার মুখের হাসি
আমার লাগে ভালো,
মুক্তা ঝরে সেই হাসিতে
জীবন করে আলো।

মুখে তোমার মিষ্টি কথা
আঁখি স্বপ্নে ঘেরা,
জগৎ মাঝে তুমি যে মাগো
আমার কাছে সেরা।

দুখের কথা হাসি মুখে যে
বলতে মাগো তুমি ,
আমার কাছে তুমি তো মাগো
স্বাধীন মায়া ভুমি।

তোমার মতো মমতাময়ী
ধরার বুকে নাই,
সুখের সাথী আঁধারে বাতি
তুমিই ছিলে তাই।

তোমার মুখ খানা দেখলে
ভরে যায় যে প্রাণ,
মাগো তুমিই জগৎ সেরা
বেঁচে থাকার গান।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%be-%e0%a6%86%e0%a6%ae%e0%a6%be%e0%a6%b0-%e0%a6%b8%e0%a7%8d%e0%a6%ac%e0%a6%b0%e0%a7%8d%e0%a6%97/,,,
ভুলের মাশুল ,"ভুল পথেতে পা বাড়ালে
পিছলে পরার ভয়,
ভুলের মাশুল দিতে গেলে
পুরো জীবন ক্ষয়।

ভুলের পথে চললে তবে
প্রাণে আসে দুখ,
ভুলের পথে আসে নাকো
কোনোদিনও সুখ।

ভুলে যাদের জীবন শুরু
ভুলে তাদের শেষ,
শুদ্ধ জীবন নদে তবে
থাকে না দুখ রেশ।

ভুল করা তো অতি সহজ
শুদ্ধ জনে কয়,
জীবন মুখে হয় না কভু
অশুদ্ধের ওই জয়।

ভুলের মাশুল দিতে গিয়ে
কাঁদতে তবে হয়,
সবার চাওয়া শুদ্ধ জীবন
ভুলের জীবন নয়।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ad%e0%a7%81%e0%a6%b2%e0%a7%87%e0%a6%b0-%e0%a6%ae%e0%a6%be%e0%a6%b6%e0%a7%81%e0%a6%b2/,,,
জন্মদিনের উপহার,"বন্ধু তোমার জীবনটা ওই
কাটুক হাসি গানে,
মিলেমিশে থেকো তুমি
সবার মনে প্রাণে।

তোমার মনের সকল চাওয়া
পূর্ণ করুক প্রভু,
দুঃখের দিনে সবার সাথে
মিলে থেকো তবু।

চলো না আর স্বপ্নবিহীন
জীবন পথে তবে,
জীবন যুদ্ধ হেরে যাবে
তুমি নিখিল ভবে ।

স্বপ্নগুলো আঁকড়ে ধরো
জীবন চলার পথে,
ভালো সঙ্গী পেলে তুমি
সফল জীবন রথে।

দুঃখের দিনে ধৈর্য ধরে
থেকো বন্ধু তুমি,
ধৈর্য হারা হলে তবে
জীবন মরুভূমি।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9c%e0%a6%a8%e0%a7%8d%e0%a6%ae%e0%a6%a6%e0%a6%bf%e0%a6%a8%e0%a7%87%e0%a6%b0-%e0%a6%89%e0%a6%aa%e0%a6%b9%e0%a6%be%e0%a6%b0/,,,
ছোট্ট খোকা ,"ছোট্ট খোকা নয়’রে বোকা
হাতে আছে তীর,
বন বাদড়ে ঘুরে বেড়ায়
সে যেনো এক বীর।

ইচ্ছে খুশি শিকার করবে
বহুদিনের শখ,
পাশ দিয়ে রেলগাড়ি বাজে
ঝকঝকা ঝক ঝক।

পদ্ম দীঘির জলের কাছে
ছুটে পাখি সব,
ছোট্ট খোকা দেখার জন্য
করে কলরব।

মনে তারই কত বায়না
ঘুরে ঘুরে কয়,
বলে তার ওই মনে মধ্যে
নেই তো কোন ভয়।

চাঁদের মতো মুখে হাসি
মিষ্টি মধুর গান,
পাখির সাথে গানটা গেয়ে
জুড়ায় মন আর প্রাণ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9b%e0%a7%8b%e0%a6%9f%e0%a7%8d%e0%a6%9f-%e0%a6%96%e0%a7%8b%e0%a6%95%e0%a6%be/,,,
পুষ্প প্রেমিক,"পুষ্প শোভা পুষ্প বাগে
দেখতে লাগে ভালো,
আঁধার রাতে যেমন করে
জোনাক জ্বালে আলো।

নতুন কলির সুবাস পেয়ে
ভ্রমর করে খেলা,
মন খুশিতে রোজ প্রভাতে
আনন্দের ওই মেলা।

প্রজাপতি দলে দলে
ছুটে চলে ফুলে,
পরাগায়ণ করায় তারা
সকল আশা ভুলে।

পুষ্পের শোভা নিয়ে কবি
কাব্য লেখেন কত,
পুষ্প নিয়ে প্রেমিকগণে
আসে শত শত।

পুষ্প হলো পবিত্র ওই
এই না ধরার বুকে,
পুষ্প যারা ভালোবাসে
আছেন তারা সুখে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a7%81%e0%a6%b7%e0%a7%8d%e0%a6%aa-%e0%a6%aa%e0%a7%8d%e0%a6%b0%e0%a7%87%e0%a6%ae%e0%a6%bf%e0%a6%95/,,,
বন্ধুর দেয়া সেরা উপহার ,"বন্ধু তুমি সবার সেরা
আছে যতজন,
তোমায় নিয়ে দিবানিশি
ভাবি প্রতিক্ষণ।

দুর্দিনের ওই কালে তুমি
পাশে ছিলে ভাই,
এমন ভালো বন্ধু তবে
জগৎ মাঝে নাই।

স্বার্থপর ওই জগৎ মাঝে
তুমি দিশার পথ,
তোমার সঙ্গে পারি দেবো
আমার জীবন রথ।

তোমার দেয়া সেরা তত্ত্ব
পেয়ে ধন্য প্রাণ,
বন্ধু তুমি জীবন যুদ্ধে
বেঁচে থাকার গান।

দুখের দিনে পাশে থেকে
দিতে কত আশ,
তোমার জন্য গর্ব আমার
তাই তো সুখের বাস।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ac%e0%a6%a8%e0%a7%8d%e0%a6%a7%e0%a7%81%e0%a6%b0-%e0%a6%a6%e0%a7%87%e0%a7%9f%e0%a6%be-%e0%a6%b8%e0%a7%87%e0%a6%b0%e0%a6%be-%e0%a6%89%e0%a6%aa%e0%a6%b9%e0%a6%be%e0%a6%b0/,,,
মদিনার প্রেম ,"মাগো আমার ইচ্ছে করে
মদিনাতে যাইতে,
সেথায় গিয়ে মনে সুখে
হামদ নাত যে গাইতে।

মাগো আমার ইচ্ছে করে
কাবা শরীফ দেখতে,
নিজের দিলে চার কালেমা
নিখুঁত ভাবে লেখতে।

মাগো আমার ইচ্ছে করে
মদিনার প্রেম পড়তে,
আল্লাহ তালার রহমত গুলো
ভীষণ ভাবে ধরতে।

মাগো আমার ইচ্ছে করে
সেই খানেতে থাকতে,
নবীর রওজা শরীফটা ওই
চোখে চোখে রাখতে।

মাগো আমার ইচ্ছে গুলো
বলো খোদার তরে,
ইচ্ছে গুলো পূরণ করে
যেন কৃপা করে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%a6%e0%a6%bf%e0%a6%a8%e0%a6%be%e0%a6%b0-%e0%a6%aa%e0%a7%8d%e0%a6%b0%e0%a7%87%e0%a6%ae/,,,
বন্ধু বিচ্ছেদ ,"বন্ধু তোমার কথা শুনে
কষ্ট লাগে মনে,
ক্যামন বন্ধু তুমি আমার
ভাবি ক্ষণে ক্ষণে।

ইচ্ছে ছিলো তুমি আমি
পাশাপাশি রইবো,
একে অন্যের মনের কথা
প্রাণটা খুলে কইবো।

ইচ্ছে ছিলো দুজন মিলে
ঘোরাঘুরি করবো,
সুখ দুখের ওই চক্রে আমরা
সুখটাকে যেই ধরবো।

কেন তুমি এমন করো
জানি না তো আমি,
তোমায় আমি ভরসা করি
জানেন অন্ত’র্যামী।

জীবনের ঘাত প্রতিঘাতে
লড়তে তবে চেয়ে ,
সুখ উল্লাসে মেতে আছে
অন্যজনকে পেয়ে।

হয়তো আমার ওই বড় ভুল
বন্ধু বাছাই করা,
তারই আমার পশ্চাতে হয়
খেয়েছি খুব ধরা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ac%e0%a6%a8%e0%a7%8d%e0%a6%a7%e0%a7%81-%e0%a6%ac%e0%a6%bf%e0%a6%9a%e0%a7%8d%e0%a6%9b%e0%a7%87%e0%a6%a6/,,,
মন মাঝি,"নায়ের মাঝি গাঁয়ের মেয়ে
সবাই তাকে দেখে চেয়ে
প্রেম বিরহে মন,
জোয়ার আসে ভাটার টানে
সুখের উল্লাস দুঃখের গানে
ভাবে প্রতিক্ষণ।

পাখির গানে মুগ্ধ করে
শক্ত হাতে হালটা ধরে,
করে না তো লাজ,
আসবে কবে মনের মানুষ
তার খোঁজেতো উড়ায় ফানুস
এটাই যে তার কাজ।

মনের মধ্যে সুজন থাকে
মনটা তাকে আগলে রাখে
দেয় না কোনো দুখ,
হেসে খেলে নানা খেলা
মনের তারই রঙের মেলা
প্রাণে দোলে সুখ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%a8-%e0%a6%ae%e0%a6%be%e0%a6%9d%e0%a6%bf/,,,
মাগো তুমি,"তোমার গর্ভে জন্ম আমার
তুমি নয়ন তারা,
তোমায় ছাড়া আমার জীবন
ভীষণ ছন্নছাড়া।

মাগো আমায় ছেড়ে আছো
ওই না বহু দূরে,
সেথায় আমি চাই রে যেতে
সুদূর অচিন পুরে।

তোমার কথা মনে পড়লে
জলে ভাসে আঁখি,
তোমায় ছাড়া একলা আমি
ক্যামন করে থাকি।

মাগো তুমি চোখের মণি
তুমি সকল আশা,
তোমায় ছাড়া আমার মুখে
থাকে না তো ভাষা।

জীবন নদে ভাসতে তুমি
দিলে মাগো শিক্ষা,
তোমার কাছে পেলাম আমি
নানা কাজের দীক্ষা।

কোথায় আছো ক্যামন আছো
ইচ্ছে জাগে মনে,
দিবানিশি তোমার কথা
ভাবি ক্ষণে ক্ষণে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%be%e0%a6%97%e0%a7%8b-%e0%a6%a4%e0%a7%81%e0%a6%ae%e0%a6%bf/,,,
মুক্ত জীবন ,"বিদায় নিচ্ছে অতিমারী
হাসছে বসে সব,
প্রাণে লাগছে সুখের ছোঁয়া
শুধু কলরব।

দীর্ঘদিনের প্রতীক্ষার ওই
এবার হচ্ছে শেষ,
মুক্তভাবে ঘুরবো তবে
এই না সুখের দেশ।

সবার সাথে আগের মতো
হবে চলাচল,
মুক্ত জীবন সুখে থাকা
মনে দৃঢ়বল।

চিন্তা ভাবনা গুলো আজই
দুর হবে সব ভাই,
সুখের সাথে করমর্দন ওই
সুখটাকে তো চাই।

মনের ভিতর এলোমেলো
চিন্তা না তো রয়,
সুখের উল্লাস দুখের ব্যথা
শুধু জীবন ক্ষয়।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a7%81%e0%a6%95%e0%a7%8d%e0%a6%a4-%e0%a6%9c%e0%a7%80%e0%a6%ac%e0%a6%a8/,,,
রংধনু ,"রংধনুর ওই সাতটি রঙে
আকাশ সাজে তবে,
বৃষ্টির শেষে আকাশ থেকে
নেমে আসে ভবে।

সূর্যের অপর দিক রংধনু
ঝকঝক করে ওঠে,
তাই না দেখার জন্য সবাই
দলে দলে ছোটে।

প্রতিফলন প্রতিসরণ
রংধনুর সাত রঙে,
ধনুকের ন্যায় দেখায় তারে
বাহারি ওই ঢঙে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b0%e0%a6%82%e0%a6%a7%e0%a6%a8%e0%a7%81/,,,
চাঁদের আলো,"রাত্রিবেলায় চাঁদের আলো
ভীষণ লাগে ভালো,
চারিদিকটা অন্ধকারে
দেখায় শুধু কালো।

ছেলেবেলায় চাঁদের আলোয়
খেলা করতাম কত,
একটি জোনাক ধরার জন্য
পিছু ছুটতাম শত।

পুকুর জলে চাঁদের আলো
ঝিকিমিকি করে,
তার উপরে জোনাক পোকা
আলোর পথটা ধরে।

চাঁদের আলো ধরার বুকে
থাকে কিছু সময় ,
সন্ধ্যা বেলায় ঝিঁঝি পোকার
গানে ভরা মৃন্ময়।

চাঁদের মতো মিষ্টি মধুর
জিনিস নাই তো ভবে,
সূর্যের আলোর তাপদাহে
সব পোড়ায় যে তবে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9a%e0%a6%be%e0%a6%81%e0%a6%a6%e0%a7%87%e0%a6%b0-%e0%a6%86%e0%a6%b2%e0%a7%8b-2/,,,
লক্ষীছাড়া জীবন,"লক্ষ্মীছাড়া জীবন আমার
পাই না সুখের কুল,
তার-ই জন্য জীবন নদে
করি শুধু ভুল।

ভুলে ভুলে আমার জীবন
একেবারে শেষ,
সুখ নাই তবে আমার প্রাণে
আছি দুখের দেশ।

সুখ দুঃখ তো প্রভুর হাতে
সুখ মেলা তো ভার,
সুখের জন্য জীবন শূন্য
সুখ যে তবে কার।

সুখ সুখ করি জগৎ মাঝে
দিবানিশি ভোর,
দুখের চক্রে শুধু- ই দুখ
পাই না সুখের দোর।

দুঃখ নিয়ে জীবন রথে
যাই না চলা ওই,
সুখ তো আমি খুজে মরি
সুখ তবে যে কই।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b2%e0%a6%95%e0%a7%8d%e0%a6%b7%e0%a7%8d%e0%a6%ae%e0%a7%80%e0%a6%9b%e0%a6%be%e0%a7%9c%e0%a6%be-%e0%a6%9c%e0%a7%80%e0%a6%ac%e0%a6%a8/,,,
পাখির গানে মুগ্ধ,"ভরা যখন বন বনানী
পাখির কলতানে,
মনটা জুড়ায় খুকুর তখন
আনন্দ হয় প্রাণে।

ডালে ডালে পাখি বসে
দেখে জুড়ায় আঁখি,
তাই না দেখে খুকু বলে
আনন্দ কই রাখি।

টিয়া ময়না কোকিল ঘুঘু
আরো পাখি কত,
তাদের সাথে গল্প করতে
খুকুর ইচ্ছে শত।

কিচিরমিচির শব্দ গুলো
মধুর লাগে কানে,
কাটবে সময় খুকুমণির
পাখির সাথে গানে।

খুকুমণির ইচ্ছে করে
পাখির মতো গাবে,
তারই জন্য বাঁশ বাগানে
প্রতিদিন সে যাবে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a6%be%e0%a6%96%e0%a6%bf%e0%a6%b0-%e0%a6%97%e0%a6%be%e0%a6%a8%e0%a7%87-%e0%a6%ae%e0%a7%81%e0%a6%97%e0%a7%8d%e0%a6%a7/,,,
মানবতা,"মানব মনের মানবতা
গেছে তো ভাই খোয়া,
তারই জন্য জীবন নদে
নাই রে সুখের ছোঁয়া।

মানব মনের সুখ শান্তি তো
মানবতার তরে,
মানবতা বিহীন জীবন
ধুঁকে ধুঁকে মরে।

মানব জীবন মানবতা
এক সূত্রে ওই গাঁথা,
মানবতা শূন্য জীবন
শুষ্ক গাছের পাতা।

লক্ষ কোটি টাকা দিয়ে
যাই না কেনা তবে,
মানবতা অমূল্য ধন
নিখিল এই না ভবে।

মানবতার জন্য মানুষ
প্রাণটা খুলে মেশে,
কোথায় আছো মানবতা
এসো বঙ্গ দেশে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%be%e0%a6%a8%e0%a6%ac%e0%a6%a4%e0%a6%be/,,,
কষ্ট,"বন্ধু তোমার কথা শুনে
কষ্ট পেলাম মনে,
কেন তুমি এ বোল করলে
ভাবি ক্ষণে ক্ষণে।

সব মানুষের সব প্রতিভা
থাকে না তো কভু,
আমি তো ভাই কাব্য লিখি
সময় নিয়ে তবু।

নিন্দা করা নিন্দুকের কাজ
আমার কাজ নয় তবে,
মন খুশিতে নিন্দা করো
বসে নিখিল ভবে।

কাজী নজরুল রবীন্দ্রনাথ
খ্যাতিমান ওই মানুষ,
তাঁদের কাছে আমি হলাম
ছেলের খেলার ফানুস।

সদ্য আমি কাব্য লিখি
জানো তুমি ভালো,
আমার কাব্যের জন্য তোমার
মুখখানা বেশ কালো।

বসে বসে নিরব ক্ষণে
হাসো মনে মনে,
ক্যামনে ও-যে কাব্য লেখে
বলে বেড়াও জনে।

অন্যের ভালোই গাত্রদাহ
হয় তা আমি জানি,
কাজ করিলে কাজের নিন্দা
হবে বহু খানি।

আর কি তুমি বলবে আমায়
ক্যামনে কাব্য লিখি,
এই পৃথিবীর পথে চলে
নানা জিনিস শিখি।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a6%b7%e0%a7%8d%e0%a6%9f-3/,,,
স্রষ্টার খেল,"বিভো কেমনে সৃজিলা ধরাতে মানুষ
অক্ষমতার অনলে পোড়ে নাহি হুঁশ।
ধরা বুকে মানুষের শ্রেষ্ঠতম স্থান
শ্রেষ্ঠ করে অক্ষমতা দিলে দয়াবান।

তোমার খেলা হে বিভো বোঝা বড় দায়
জরাজীর্ণ ক্লিষ্ট তবে কেন পিছু ধায়।
শ্রেষ্ঠত্বের পদে এসে সহে দুখ তবু
কেন জানি এরূপ যে ভাবি ক্ষণে কভু।

সৃজিলা ধরাতে নর দিলে না তো সুখ
জীবন বিরহে গাঁথা সহে বসে দুখ।
আঁখি ঘেরা স্বপ্ন নিয়ে চলে ভাই সব
সুখের জন্যই করে সবে কলরব।

এ ধরাতে দুখে সাথে রণ করে চলা
প্রাণ রণে ক্লান্ত হয়ে দুখে কথা বলা।
মানব জীবনে লেগে আছে ক্লিষ্ট কষ্ট
হয় না স্বপ্ন পূরণ হয় সব নষ্ট।

ধরার বুকে’তে শ্রেষ্ঠ মানবের প্রাণ
শ্রেষ্ঠত্বের জন্য গাই প্রভু জয় গান।
নর মনে জাগে আশা সুখে থাকা জন্য
মানব জীবনে সুখ এলে হবে ধন্য।

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%b8%e0%a7%8d%e0%a6%b0%e0%a6%b7%e0%a7%8d%e0%a6%9f%e0%a6%be%e0%a6%b0-%e0%a6%96%e0%a7%87%e0%a6%b2/,,,
প্রজাপতি,"প্রজাপতির কোমল ডানা
উড়তে যে তার নাই কো মানা।
বিকেল বেলা নদীর তীরে
লুকোচুরি ঘাসের ভীড়ে।

প্রজাপতি নানা ছলে
ছুটে চলে ফুলে ফলে।
মধু খেয়ে ধেয়ে আসে
দলের সাথে মিষ্টি হাসে।

প্রজাপতির রূপটা ভালো
মাঝে মাঝে হলুদ কালো।
লার্ভা থেকে জন্ম তারই
কোথায় আছে তাদের বাড়ি।

পরাগায়ন পরাগ রেনু
প্রজাপতির গুনগুন বেণু।
গানে গানে মুগ্ধ করে
মধুতে ওই মুখটি ভরে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a7%8d%e0%a6%b0%e0%a6%9c%e0%a6%be%e0%a6%aa%e0%a6%a4%e0%a6%bf-2/,,,
প্রভুর প্রেম ,"ডাকছে আমায় পরম প্রভু
আমার দেশে আয়,
সুখের উল্লাস আশার বাসর
তাহার পিছু ধায়।

বহুদিনের আশা ছিলো
মিলবো তাহার সাথ,
তাহার পাশে বসে তবে
পারি দেবো রাত।

ইচ্ছে আমার মনের কথা
বলবো তাহার সন,
তাতে আমার ভরে যাবে
বিষন্ন ওই মন।

তাহার পাশে বসে বসে
গল্প করবো ভাই,
পরম প্রভু কাছে যেতে
মনটা শুধু চাই।

প্রভুর দেশে যেতে আমি
করতে পারি সব,
আমার চেষ্টা দেখে সবাই
করে কল-রব।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a7%8d%e0%a6%b0%e0%a6%ad%e0%a7%81%e0%a6%b0-%e0%a6%aa%e0%a7%8d%e0%a6%b0%e0%a7%87%e0%a6%ae%e0%a7%87/,,,
বিবাহ ,"জিনা ব্যভিচার সমাজ থেকেই
দূর করতে সবাই চাও
সাবালক ছেলে মেয়ে হলে পরে
তাদের বিবাহ তবেই দাও।

তাহলে সমাজ থেকে কমে যাবে
জিনা ব্যভিচার অবৈধ প্রেম,
জীবন নদীতে শুরু করবে যে
নতুন নতুন স্বপ্ন গেম।

ধরার বুকতে নানা ব্যভিচার
দেরিতে বিবাহ এর জন্য,
যৌবন প্রাপ্ত হলে পরে মনে
তাড়াতাড়ি করে বিবাহ ধন্য।

বিবাহ তো হলো আল্লাহ বিধান
মেনে চলো এটা ধরার সবে,
আল্লাহ বিধান ভঙ্গ করলে
শাস্তি পাবো তো সবে ও তবে।

বিবাহ করলে তবে পাপাচার
হয় না তো এই ধরার বুকে,
সবাই তো কভু আল্লাহ বিধান
মানো তাহলে ই থাকবে সুখে।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%ac%e0%a6%bf%e0%a6%ac%e0%a6%be%e0%a6%b9-3/,,,
ছড়াক্বা,"গাঁয়ের সহজ সরল মানুষ আবুল মিয়া নাম
হেঁসে খেলে বলে কথা
মনে তাহার নেই’কো ব্যথা
স্বপ্ন দিয়ে আঁখি ঘেরা
জগৎ মাঝে তিনি সেরা
আবুল মিয়ার স্বপ্ন গুলো কোটি টাকা দাম।

দুইটি ছেলে

আমার গাঁয়ের দুইটি ছেলে কুটিল তাদের মন
পরচর্চা বসে করে
নিজের দোষটা নাহি ধরে
নিজকে ভাবে চালক অতি
নাহি তাহার জীবন গতি
হাতে হাতটা রেখে চলে তারা প্রতি ক্ষণ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9b%e0%a7%9c%e0%a6%be%e0%a6%95%e0%a7%8d%e0%a6%95%e0%a6%be/,,,
জীবন পথে ,"দামী পোষাক পড়লে পরে
দামী নয়তো তবে,
জ্ঞানে গুণে মহৎ হলে
শ্রেষ্ঠ তুমি ভবে।

নামী মানুষ ভালো পোষাক
বিবেক বিহীন তারা,
ভালো মন্দের ধার ধারে না
অহংকারী যারা।

প্রাচুর্য ওই দিয়ে তবে
ধরার বুকে সুখী,
জ্ঞান বুদ্ধিতে শ্রেষ্ঠ নহে
সেইজন হলো দুখী।

চকচক করলে পরে সোনা
নাহি তো’রে হবে,
জ্ঞান বুদ্ধিতে শ্রেষ্ঠ হলে
শ্রেষ্ঠ তারে কবে।

সব কিছুতে লজ্জিত হয়
বিবেক বিহীন লোকে,
লজ্জিত মুখ নিয়ে বাঁচে
মনের শোকে শোকে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9c%e0%a7%80%e0%a6%ac%e0%a6%a8-%e0%a6%aa%e0%a6%a5%e0%a7%87/,,,
কবি মহল,"এমন একটি কবি সমাজ
আমরা সবে চাই,
হিংসা বিদ্বেষ কোনো কথা
সেইখানেতে নাই।

কবি সমাজ মিলেমিশে
থাকতে হবে সব,
কবি কবি হিংসা বিদ্বেষ
নাহি কলরব।

কবি হলো জাতির দর্পণ
কবি শুদ্ধ জন,
ভালো কাজে ভালো ফলটা
কবির সৃষ্টি ক্ষণ।

হিংসা বিদ্বেষ ভুলে গিয়ে
চলো জীবন মুখ,
হিংসা বিদ্বেষ জাতি ধ্বংস
পাবে না কো সুখ।

জ্ঞানী গুণী কবি যারা
মন নেই হিংসা দ্বেষ,
তাঁরাই ভীষণ সমাদৃত
সুখের শুধু লেশ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a6%ac%e0%a6%bf-%e0%a6%ae%e0%a6%b9%e0%a6%b2/,,,
দুর্দিন ,"খেটে খাওয়া মানুষ গুলো
মুখে তাদের উড়ছে ধূলো
চুকছে পেটের ঋণে,
রোদ বৃষ্টিতে নিত্য পোড়া
মাইনের জন্য পিছু ঘোরা
নিত্য নতুন দিনে।

দিনটা চলে এরূপ করে
শান্তি নাহি আসে ঘরে
খাদ্য চাই যে ছেলে,
সুখের উল্লাস নেই তো কভু
লেগে আছেন দুঃখ তবু
সুখ নাহি তো মেলে।

সংসারের হাল ধরার তরে
খেটে খেটে জীবন ভরে
ভালো থাকার জন্য,
কষ্ট করে গরীব মানুষ
মালিক শ্রেণি ছড়ায় ফানুস
স্ব কে ভাবে ধন্য।

শ্রমে শ্রমে জীবন খানি
শক্ত হয়তো সবাই জানি
অবিশ্রান্ত ঘাম,
কষ্ট নাহি মনে আসে
সুখে দুখে সবাই ভাসে
জীবন এরই নাম।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%a6%e0%a7%81%e0%a6%b0%e0%a7%8d%e0%a6%a6%e0%a6%bf%e0%a6%a8/,,,
স্বজনের প্রতীক্ষা,"শৈশবকালে হারিয়ে যায়
অনেক ছেলে মেয়ে,
আসবে কবে আপন ঘরে
স্বজন থাকে চেয়ে।

হারিয়ে গেছে সেই জনেরা
আসে না কভু ফিরে,
স্বজন তরে থাকেন শুধু
স্মৃতি এটুকু ঘিরে।

তাদের সাথে দেখা করতে
মনে ইচ্ছে করে,
সেই কথাটা মনে হলেই
অঝোর ধারা ঝরে।

চলে গেছে যে সবার থেকে
অনেক বেশি দূরে,
তাকে দেখতে পেলে স্বজনে
হৃদয় খানা ভরে।

সম্ভব না দেখা করে তো
অচিন পুরে ভাই,
সেথায় গিয়ে দেখা করাই
কারো সাধ্য নাই।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%b8%e0%a7%8d%e0%a6%ac%e0%a6%9c%e0%a6%a8%e0%a7%87%e0%a6%b0-%e0%a6%aa%e0%a7%8d%e0%a6%b0%e0%a6%a4%e0%a7%80%e0%a6%95%e0%a7%8d%e0%a6%b7%e0%a6%be/,,,
বাড়ি যাবো ,"বাবা মায়ের কাছে যাবে
রেলগাড়িতে চড়ে,
তাদের জন্য জিনিস নেবো
থলেখানি ভরে।

অবহেলায় পড়ে আছেন
তাঁরা অজগাঁয়ে,
সুখে-দুখে তারা থাকেন
তমাল তরু ছায়ে।

অযত্ন আর অবহেলা
ভীষণ কষ্ট করে,
সারাজীবন শুধু তারা
থাকে কুড়ে ঘরে।

এমন করে বাবা মায়ের
সময় যায় রে চলে,
শুধু দুঃখ শুধু দুঃখ
সুখ আসে কি বলে।

এত কষ্ট সহ্য করে
আছেন তারা বেঁচে,
তাদের কাছে যেতে আমার
মনটা ওঠে নেচে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ac%e0%a6%be%e0%a7%9c%e0%a6%bf-%e0%a6%af%e0%a6%be%e0%a6%ac%e0%a7%8b/,,,
মানব তুমি ,"শ্রেষ্ঠ জাতি মানব তুমি
সৃষ্টিকর্তার দান,
যেমন করে রক্ষিও হোক
তুমি তোমার মান।

মানের চেয়ে দামী নয়তো
এই অবনীর প্রাণ,
মান না থাকলে যতই করো
সপ্ত হর্ষে গান।

দাম দেবে না অবনীর কেউ
মান নাই রে ভাই যার,
কথায় কথায় অবহেলা
করবে সবে তার।

সপ্ত রাজার ধনের চেয়ে
বেশি মানের দাম,
থাকুক যত ধন সম্পদ রে
হবে না কো কাম।

অবনীর বুক সকল কিছু
অর্জন করা যাই,
কভু কোথাও মানের বাজার
আছে কিরে নাই।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a6%be%e0%a6%a8%e0%a6%ac-%e0%a6%a4%e0%a7%81%e0%a6%ae%e0%a6%bf/,,,
শিক্ষিত হও,"শিক্ষিত হও খোকা সোনা
দূর করো সব কালো,
আঁধার ভেদে ছিনে আনে
ধরার বুকে আলো।

অজ্ঞতার ওই কালো ছায়া
দূর করিবে তুমি,
মাতৃ সম তোমার খোকা
মাতৃ জনম ভূমি।

জাগাবে হে নবীন সমাজ
দেখাবে আলোর মেলা,
যা দেখে সব খেলবে সদা
নতুন আলোর খেলা।

পৃথিবীর সব জরাজীর্ণ
কাটাবে যে খোকা,
বৃথা সময় নষ্ট করলে
হবে তুমি বোকা।

নতুন নতুন স্বপ্ন গুলো
নিবে তুমি কিনে,
তোমার কাছে আসবে সবে
স্বপ্ন কিনতে দিনে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b6%e0%a6%bf%e0%a6%95%e0%a7%8d%e0%a6%b7%e0%a6%bf%e0%a6%a4-%e0%a6%b9%e0%a6%93/,,,
গানের পাখি,"ময়না পাখির কাছে আমার
গান শেখারি আশা,
আমার কাছে সুন্দর লাগে
ময়না পাখির ভাষা।

ময়না পাখির গানটি ভালো
হৃদয় লাগে ভালো ,
ময়না পাখির পালক গুলো
ভীষণ ভীষণ কালো।

ধরার বুকে অনেক পাখি
আছে তবে ভরা,
তাদের মধ্যে ময়না পাখি
বলে শুধু ছড়া।

দোয়েল কোয়েল ময়না ফিঙে
আছে নানা পাখি,
তাদের মধ্যে আপন করে
ময়না টাকে রাখি।

ঠোঁটের আগায় হলুদ আভা
সুন্দর লাগে তাতে,
সারাদিনে আহার করে
ঘরে ফিরে রাতে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%97%e0%a6%be%e0%a6%a8%e0%a7%87%e0%a6%b0-%e0%a6%aa%e0%a6%be%e0%a6%96%e0%a6%bf/,,,
আপন ঘর,"আপন কুটির ছোটো হলে
আপনজনে রয়,
মন আনন্দে নেচে গেয়ে
থাকে নাকো ভয়।

আপন কুটির খড়ের ছাওনি
রয়েছে মোর সব,
সেথায় আছে স্বাধীনতা
নাহি কলরব।

ইট পাথরের দালান দিলাম
সুখ যে তাতে নাই,
এমন প্রাসাদ থাকার চেয়ে
নাহি ভালো ভাই।

চড়ুই পাখির মতো পরের
ঘরে থাকা সুখ,
বাবুইপাখির আপন বাসায়
সহ্য করে দুখ।

আপন হাতের তৈরি করা
খড়ের ছাওনি ঘর,
ভালোবাসায় পরিপূর্ণ
নাহি কেহ পর।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%86%e0%a6%aa%e0%a6%a8-%e0%a6%98%e0%a6%b0/,,,
কর্মের জন্য ,"থেকো না আর ঘরের কোণে
কাজে লাগাও মন,
কাজে করলে পাবে তুমি
গুপ্ত ওই না ধন।

যত থাকবে তন্দ্রা ঘোরে
কেটে যাবে দিন,
বসে বসে বাড়বে তোমার
নিত্য দিনে ঋণ।

আলসেমি না করে তবে
কাজের খোঁজে চল
যতই হোক সে কাজটা কঠিন
পাবে সুন্দর ফল।

মুক্তা আনতে সাগর জলে
দিতে হবে ডুব,
তা ছাড়া কি মুক্তা পাবে
থাক না যতই রূপ।

ভালো কাজে ভালো ফলের
আশায় থাকে মন,
বসে আর না কাজই খোঁজো
ওই না সারাক্ষণ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a6%b0%e0%a7%8d%e0%a6%ae%e0%a7%87%e0%a6%b0-%e0%a6%9c%e0%a6%a8%e0%a7%8d%e0%a6%af/,,,
জীবন তরী,"যাবি কে আয় পাল তোলা নায়
ফুলজোড়র নদীর দেশে,
মন মোহিনী প্রেম কাহিনী
ভাসবি সুখে শেষে।

নাওয়া খাওয়া নাহি পাওয়া
নদীর জলে তরী,
শাপলা ফুলে শালুক তুলে
আঁচল গেছে ভরি।

ফুলজোড় নদী আমরা যদি
না ভেসে ওই চলি,
হাওয়ায় দোলে মনটা খোলে
শুধু গানই বলি।

দলে ভাসে নাহি আসে
ওই না নদীর তীরে
নদীর কাছে মানুষ আছে
আপনজন পায় ফিরে।

মনের আশা শুধুই বাসা
একটুখানি ঘোরা,
নাও যে খানি প্রেম যে জানি
মনে মনে জোড়া।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9c%e0%a7%80%e0%a6%ac%e0%a6%a8-%e0%a6%a4%e0%a6%b0%e0%a7%80-2/,,,
ডাকপিয়ন ও চিঠি ,"মুঠোফোনের প্রেমে পড়ে
চিঠির চলন নাই,
বসে বসে ডাক পিয়নে
মাগনা হাওয়া খাই।

আগের যুগে চিঠির চলন
নেই তুলনা তার,
ক্ষুদে বার্তার জন্য তবে
দেয় না চিঠি আর।

সুন্দর ভাষা দিয়ে রে ওই
চিঠি লেখা হয়,
ডাক পিয়নই ডাক ঘরেতে
চিঠিবিহীন রয়।

মুঠোফোনে কথা বলা
মুঠোফোনই সব,
বর্তমান ওই চিঠি খানা
রহম করো রব।

আগের যুগে চিঠি দিয়ে
হয়তো সকল কাজ,
এখন চিঠি দিতে গেলে
লাজ লাগে ভাই লাজ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%a1%e0%a6%be%e0%a6%95%e0%a6%aa%e0%a6%bf%e0%a7%9f%e0%a6%a8-%e0%a6%93-%e0%a6%9a%e0%a6%bf%e0%a6%a0%e0%a6%bf/,,,
কন্যা সন্তান,"বাপের বাড়ি যাবার কালে
খুশি কন্যার মন,
কত কিছু ভাবে সদা
শুধুই ক্ষণে ক্ষণ।

বাপের গৃহে এলে কন্যার
দৃঢ় মনো’বল
স্বামীর গৃহে যাবার কালে
চোখে আসে জল।

সুখে দুখে জীবন তরী
বাপের গৃহে টান,
ঘাত প্রতিঘাত জীবন মুখে
মান আর অভি’মান।

বাপের গৃহে থেকে কন্যার
বেলা গেছে ওই,
স্বামীর গৃহে নেইতো কোথা
প্রাণের প্রিয় সই।

বাপের গৃহে কন্যা সন্তান
থাকে সুখে তাই,
বাপের গৃহে মতো শান্তি
অন্য কোথাও নাই।

বাপের গৃহে কষ্ট করে
থাকে সেথায় মন,
শ্বশুর গৃহের সুখে ভরা
যেমন পদ্ম বন।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a6%a8%e0%a7%8d%e0%a6%af%e0%a6%be-%e0%a6%b8%e0%a6%a8%e0%a7%8d%e0%a6%a4%e0%a6%be%e0%a6%a8/,,,
খুলে দাও বিদ্যাপীঠ,"মাগো তুমি বলতে পারো
স্কুল কবে খুলবে
গুরুর সাথে সবাই মিলে
নানা ছড়া বলবে।

কবে থেকে বন্ধ আছে
ওই না স্কুল কলেজ
তাতে কি মা বৃদ্ধি পাবো
সব শিশুদের নলেজ।

ঘরে বসে সময় কাটে
যাই না কভু বেলা,
একা একা করি শুধু
আমি নিজে খেলা।

কি যে করি ভেবে না পায়
বলো না মা কিছু,
জ্ঞানে গুণে রয়েছি মা
এমনি সবার পিছু।

একটা বছর বসে বসে
সময় গেছে কেটে
করোনার ওই সংক্রমণে
সবাই গেছে টুটে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%96%e0%a7%81%e0%a6%b2%e0%a7%87-%e0%a6%a6%e0%a6%be%e0%a6%93-%e0%a6%ac%e0%a6%bf%e0%a6%a6%e0%a7%8d%e0%a6%af%e0%a6%be%e0%a6%aa%e0%a7%80%e0%a6%a0/,,,
রাজাধিরাজ ,"ধরা চলে প্রভুর কথায়
বুঝবে সবে কবে,
তার ইশারায় সূর্য ওঠে
মালিক তিনি ভবে।

পাখির গানে মুগ্ধ সবাই
সৃষ্টিকর্তার লীলা
ধরার অপার সৌন্দর্য যে
প্রভু ক্যামনে দিলা।

তুমি হলে রাজাধিরাজ
সকল কিছুর স্রষ্টা
তোমার দেওয়া বিধানে না
চললে সে পথ ভ্রষ্টা।

নিয়ামতের শোকর করি
আমরা সবে মিলে
সব কিছু তো মোদের জন্য
প্রভু তুমি দিলে।

পৃথিবীতে তোমার সম
নেই তো কারো শক্তি
তোমার জন্য বান্দার মনে
সীমাহীন যে ভক্তি।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b0%e0%a6%be%e0%a6%9c%e0%a6%be%e0%a6%a7%e0%a6%bf%e0%a6%b0%e0%a6%be%e0%a6%9c/,,,
অহংকার ,"অহংকার ওই পতনের মূল
বিজ্ঞ জনে কয়,
অহংকারীর সঙ্গীসাথী
কখনো কেউ নয়।

অহংকারের চূড়ায় উঠে
দেখায় কত বল
পরকালে পাবে তুমি
কৃতকর্মের ফল।

প্রাচুর্যের ভাই মধ্যে থাকে
যতোই করো ছল,
মৃত্যুর দূতের কাছের তোমার
হবে সবি জল।

কর্ম যেমন ফল তেমনি
শাস্ত্র বলে তাই,
ইতিহাস ভাই সাক্ষী আছে
রেহাই তো পায় নাই।

সবি ভুলে একত্র হয়ে
গায় মানবের গান,
সকল অহং চুর্ণ হোক ভাই
জুড়ক মন আর প্রাণ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%85%e0%a6%b9%e0%a6%82%e0%a6%95%e0%a6%be%e0%a6%b0-3/,,,
সত্যের পথে,"মিথ্যা ছাড়ো সত্য ধরো
নইলে মিথ্যায় পুড়ে মরো
আখের হবে ভার,
সত্যের পথটি ধরে রাখো
জনম জনম সুখে থাকো
তবেই হবে পার।

সত্যের পথে শান্তি মিলে
মিথ্যার পথে ভয়’যে দিলে
মনটা কাঁপে আজ,
ধরার বুকে সত্য হলো
মিথ্যার চেয়ে ভীষণ ভালো
নেই বলতে আর লাজ।

ধরার যত সাধু লোকে
সত্যের পথে তারা থাকে
করে না তো ভুল,
ধরার বুকে পাপী যারা
ভীষণ মিথ্যা বলেন তারা
নয়তো সাদা ফুল।

সত্যের পথে চলে ভাই সব
মিথ্যা নিয়ে নেই কলরব
চলে সত্যে পথ,
জীবন মুখে খাড়া থাকা
মিথ্যায় ভীষণ কালিমাখা
চলবে না প্রাণ রথ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b8%e0%a6%a4%e0%a7%8d%e0%a6%af%e0%a7%87%e0%a6%b0-%e0%a6%aa%e0%a6%a5%e0%a7%87/,,,
পরচর্চা ,"নিন্দা করা নিন্দুকের কাজ
এমন করেই চলে ধরা,
নিন্দুকের ওই নিন্দার ফলে
শুদ্ধ হয় ভাই জীবন তরা।

খুটিনাটি ভুল করলে ভাই
নিন্দুকের ওই চোখে পড়ে,
শুদ্ধিকরণ পুরো জীবন
থাকবে জনম জনম ভরে।

বিনা মূল্যে ময়লা ধুয়ে
নিন্দুক করে পবিত্র ভাই
তাহার মতো আপন স্বজন
পৃথিবীতে কারো তো নাই।

নিন্দা করবে নিন্দুক ভাই
এটাই রীতি জগৎ মাঝে,
তোমার আমার নিন্দা করা
তাই বলো কি কভু সাজে।

নিন্দুক হলো ধরার বুকে
সবার খুবই ভালো মিত্র,
করলে ভুল ভাই সাথে সাথে
তুলে ধরে কাজের চিত্র।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a6%b0%e0%a6%9a%e0%a6%b0%e0%a7%8d%e0%a6%9a%e0%a6%be/,,,
সাম্য,"ভেদাভেদ যে চাই না আমরা
জীবনে চাই সুখ
মিলেমিশে থাকলে পারে
আসবে নাকো দুখ।

জাত্যভিমান যুদ্ধের কারণ
পেটে নাইরে ভাত,
এমন করে যায় না তবু
কোনো দিবস রাত।

মুচি কামার কুমার জেলে
সবাই মানুষ ভাই,
তাদের মতোন দেবতুল্য
ধরার বুকে নাই।

মানুষ মানুষ নেইকো তফাৎ
কিসের দ্বন্দ্ব আজ,
বসে বসে জাতের আলাপ
নেইকো কোনো কাজ।

ধর্মের বিশ্বাস সবার সমান
ফারাক নেই তো আর,
সকলের ওই সৃষ্টিকর্তা
সকল সৃষ্টি তার।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b8%e0%a6%be%e0%a6%ae%e0%a7%8d%e0%a6%af/,,,
মৃদুস্বরে হাসি,"ছেলেবেলায় শুনেছি যে
কত হাসির কথা
সেই হাসির কি কথা বলা
যাবে যথা’তথা।

মৃদু হাসি আছে মুখে
হাসি কত প্রকার
জনে জনে আমি বলি
আছে হাসির আকার।

কারো মুখে অট্টহাসি
কারো মুখে মৃদু
কোন হাসিতে বলো আছে
দৃষ্টিকারা জাদু।

তেমন হাসি মুখ ওই আমি
কিনতে চাই যে তবু
এমন হাসি মুখ’কি ধরায়
পাওয়া যাবে কভু।

মৃদু হাসি মুখে আছে
তারে লাগে ভালো,
হোক না ধরার বুকে তিনি
খুউব খুউব কালো।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ae%e0%a7%83%e0%a6%a6%e0%a7%81%e0%a6%b8%e0%a7%8d%e0%a6%ac%e0%a6%b0%e0%a7%87-%e0%a6%b9%e0%a6%be%e0%a6%b8%e0%a6%bf/,,,
বাংলার নারী,"বাংলার নারী পড়ে শাড়ি
নানা রকম সাজে,
জি সিরিয়াল দেখে তারা
মন বসে না কাজে।

অলস সময় করে পারি
সদা করে গল্প,
যদি কেউ ভাই যেতে রে চাই
বসো একটু অল্প।

ভালো কাজে মন বসে না
দারুণ বিমুখ তারা,
পরচর্চা করে নারী
কাটে দিন যে সারা।

ইচ্ছে মতোন ঘুরাঘুরি
জি সিরিয়াল দেখে,
মনের ভিতর অনেক কথা
সবকে বলতে থাকে।

আগের মতোন নারীর মন ভাই
কাজের দিকে ওই নাই,
হেলায় হেলায় সময় কাটে
শুধু শুধু ও ভাই।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ac%e0%a6%be%e0%a6%82%e0%a6%b2%e0%a6%be%e0%a6%b0-%e0%a6%a8%e0%a6%be%e0%a6%b0%e0%a7%80/,,,
দূষিত পৃথিবী ,"এমন দূষিত ধরা আমি চাইনি তো কভু
চেয়েছিলাম রে ভ্রাতা দূষণহীন ভূ তবু।
যেখানে আছে আমার খোলামেলা বিচরণ
সতত সবাই কাটে সারাবেলা ভাই বন।

বিচার বিহীন সবে দূষণ করে যে ধরা
তারে তরে পৃথিবীতে শুধু শুধু হয় খরা।
মানুষের হয় শুধু নানা ধরনের রোগ
মাটি,পানি দূষণ যে নানা রোগে ভাই ভোগ।

পরিবেশের সাথে যে মানুষের নাই যোগ
গাছগাছালি কাটিয়ে সবে সয় দুর্ভোগ।
নাই ভ্রাতা তত ভালো আগের মতোই ধরা
দূষণে দূষণে ভ্রাতা এই পৃথিবীটা ভরা।

নাই কোথায় রে ভ্রাতা একটু ভালো যে কিছু
যদি থাকে তা আনার সবে ছুটে পিছু পিছু।
আগে মতো পৃথিবীতে ডাকে না তো কভু পাখি
একটু পাখির ডাক শোনা তরে চেয়ে থাকি।

পরিবেশ দূষিত রে সব কিছু বদ ফল
পানি দূষণের হেতু যেখানে সেখানে মল।
এমন হওয়ায় যে সকল জিনিস আনা
নাই কেউ ভ্রাতা ভালো এ বিষয়ে শুধু জানা।

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%a6%e0%a7%82%e0%a6%b7%e0%a6%bf%e0%a6%a4-%e0%a6%aa%e0%a7%83%e0%a6%a5%e0%a6%bf%e0%a6%ac%e0%a7%80/,,,
আমাদের কথা ,"মোদের কথা বলবো কি আর
কষ্ট প্রাণে আজ
মানুষ হয়ে মানুষ মারে
এ কেমন ভাই কাজ।

ভাবি আমি তাদের কথা
অন্তরে নেই ভয়,
নরহত্যা করে তারা
ভয় করেছে জয়।

পাখির প্রতি মানুষের ওই
যত মায়া ভাই
নরের জন্য নরের রে ভাই
তত মায়া নাই।

নরহত্যা জঘন্য কাজ
সবাই জানে ভাই,
মারার বেলায় তাদের কথা
মনে জাগে নাই।

আছে তাদের পরিবার ভাই
কষ্ট কাটে দিন,
যারে তুমি হত্যা করলে
কি ছিলো তার ঋণ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%86%e0%a6%ae%e0%a6%a6%e0%a7%87%e0%a6%b0-%e0%a6%95%e0%a6%a5%e0%a6%be/,,,
লেখাপড়া,"লেখাপড়া শিখতে হবে
বুঝতে হবে ভালো,
জানতে হবে পুরো ধরা
আনতে হবে আলো।

লেখাপড়া মনে ময়লা
সদা করে ধ্বংস,
লেখাপড়া সুখের উল্লাস
সমাজের ওই অংশ।

জ্ঞানে দৃপ্ত শুদ্ধ ভাবে
গেছে সমাজ জুড়ে,
মনের সকল স্বপ্ন গুলো
যাচ্ছে রে ভাই দূরে।

পুরো জীবন স্বপ্ন নিয়ে
চলতে দেয়’রে শিক্ষা,
জ্ঞানের প্রতীক শিক্ষাগুরু
দিলেন তিনি দীক্ষা।

শিক্ষা ছাড়া জীবন পথে
চলা যায় না কভু,
শিক্ষা হলো মেরুদণ্ড
বিজ্ঞ বলেন তবু।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b2%e0%a7%87%e0%a6%96%e0%a6%be%e0%a6%aa%e0%a7%9c%e0%a6%be/,,,
কাঠবিড়ালি,"খোকার সাথে কাঠবিড়ালি
করে ভালো খেলা,
খোকা জানে বিকেল বেলা
কাঠবিড়ালির মেলা।

ইচ্ছে খুশি ছুটে চলা
সবার সাথে দলে,
কাঠবিড়ালি খোকার সাথে
শুধু যায়’রে চলে।

কাঠবিড়ালি কোমল দেহ
হাতে হাতে দিয়ে,
খাইতে নাইতে নিত্য চলে
কাঠবিড়ালি নিয়ে।

খোকার সাথে কাঠবিড়ালির
ভালো বোঝা পড়া,
কাঠবিড়ালি জানে সেটা
কাছে গেলে ধরা।

কাঠবিড়ালি সাথে খোকা
সদা খেলা করে
যেতে চাইলে কোনো স্থানে
শুধু পিছু ধরে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%95%e0%a6%be%e0%a6%a0%e0%a6%ac%e0%a6%bf%e0%a6%a1%e0%a6%bc%e0%a6%be%e0%a6%b2%e0%a6%bf/,,,
দেশের জন্য,"আসুক যতোই ঘাত প্রতিঘাত
আসুক যতোই ঝড়
দেশের জন্য লড়বো মোরা
করবো নাকো ডর।

আপন দেশে পরের শাসন
মানবো না’রে ভাই
আপন দেশে আপন শাসন
করতে মোরা চাই।

আপন দেশে পরের বিধান
মানতে কষ্ট হয়
পর তাড়াতে লড়তে হবে
যোগ্য নেতা কয়।

দেশকে মুক্ত করতে হবে
দেশই হলো মা
তার গর্ভে যে জন্ম মোদের
মোরা যে তার ছা।

মনে আছে ভাই যাদের ডর
থাকবে দাস তাই
ঐক্য গড়ো বাঙালি সব
অন্য উপায় নাই।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%a6%e0%a7%87%e0%a6%b6%e0%a7%87%e0%a6%b0-%e0%a6%9c%e0%a6%a8%e0%a7%8d%e0%a6%af-2/,,,
গাঁয়ের বধূ,"গাঁয়ের বধু হেলে দুলে
পুকুর ঘাটে যায়,
ঝুমুর ঝুমুর শব্দ তাহার
দিয়ে নুপুর পায়।

নুপুরের ওই দারুণ ছন্দ
পথিক ভোলে পথ,
গায়ের বধু সুন্দর দেখায়
দিলে নাকে নথ।

নুপুর পায়ে হেঁটে চলে
গাঁয়ের বধু ভাই,
কলসি কাঁখে নিয়ে যখন
জল আনিতে যাই।

মিষ্টি মুখের মিষ্টি কথা
পাখির মতো ডাক,
পিছন থেকে কে দিলো রে
মায়া বলে হাঁক।

যেয়ে দেখে পুকুর ঘাটে
পড়ে তাহার জা,
কি জানি কি টান দিয়েছে
তাহার দুটি পা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%97%e0%a6%be%e0%a6%81%e0%a7%9f%e0%a7%87%e0%a6%b0-%e0%a6%ac%e0%a6%a7%e0%a7%81/,,,
বারিধারা ,"আকাশটা ঘন মেঘে /ডেকে আছে কভু রে
ডেকে আছে কভু,
নদীনালা খালে বিলে / জলে থৈথৈ তবু রে
জলে থৈথৈ তবু।

বারিধারা অবিরাম / চলে শুধু চলে রে
চলে শুধু চলে,
কদম কেয়া ফুলকে / বর্ষা রানি বলে রে
বর্ষা রানি বলে।

দেয়ার ডাকে সবাই / ঘরে মধ্যে থাকে রে
ঘরে মধ্যে থাকে,
ময়ূর নাচের সদা / পুচ্ছ লুকে রাখে রে
পুচ্ছ লুকে রাখে।

বৃষ্টির দিনে ব্যাঙের/ মনোরম হাঁকে রে
মনোরম হাঁকে,
ঘ্যাঙর ঘ্যাঙর ব্যাঙে / মন খুলে ডাকে রে
মন খুলে ডাকে।

কচুরিপানা জলে /জলে সদা ভাসে রে
জলে সদা ভাসে,
নদীনালা খালে বিলে / নানা দব্য আসে রে
নানা দব্য আসে।

",জাহাঙ্গীর আলম অপূর্ব ,বিশাখ পয়ার,https://www.poetrystate.com/jahangiralam/%e0%a6%ac%e0%a6%be%e0%a6%b0%e0%a6%bf%e0%a6%a7%e0%a6%be%e0%a6%b0%e0%a6%be/,,,
বর্ষার ছন্দ,"মাদল বাজে মনের ভিতর
ওই না বর্ষার ছন্দে
আশেপাশে ভরে গেছে
কদম কেয়ার গন্ধে।

বৃষ্টির শব্দ জল কলতান
দারুণ ভালো লাগে
বর্ষার আরো কত ফুল ওই
ফুটে আছে বাগে।

জেলে নেমে গোসল করা
নৌকা নিয়ে ঘোরা
কদম গাছে কেয়া গাছে
ফুল যে জোড়া জোড়া।

বর্ষাকালে নদের জলে
নানান জিনিস ভাসে,
দূরের কোনো স্থানে থেকে
মাঝি তেরে আসে ।

নতুন জলে নতুন মাছ ওই
করে শুধু খেলা,
মন খুশিতে সবাই ভাসে
নতুন নতুন ভেলা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ac%e0%a6%b0%e0%a7%8d%e0%a6%b7%e0%a6%be%e0%a6%b0-%e0%a6%9b%e0%a6%a8%e0%a7%8d%e0%a6%a6/,,,
আচরণ ,"পিতা মাতার বিশৃঙ্খলায়
কাঁপে শিশু ভয়ে,
বিশৃঙ্খলার ভেতর থেকে
সব জ্বালা যায় সয়ে।

কোমল মনে আঘাত পায়’রে
ছোট্ট একটা শিশু
তাদের সাথে ভালো কথা
বলতে হবে যিশু।

নইলে তারা বিপথ যাবে
হবে না’কো ভালো,
জীবন থেকে মুছে যাবে
ধরার সকল আলো।

ছেলেমেয়ের সামনে রে ভাই
রীতি ভালো রাখো
পরিবারের সবে মিলে
সুখে শান্তি থাকো।

পিতা মাতার আচরণে
সন্তান পায় ভাই কষ্ট,
একটি ভুলের জন্য হয়’রে
কয়টা জীবন নষ্ট।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%86%e0%a6%9a%e0%a6%b0%e0%a6%a3/,,,
লকডাউন,"লকডাউনের জন্য দেশে
অভাব এলো নেমে
গরিব লোকের কষ্ট কি ভাই
থাকবে শুধু থেমে।

লকডাউনের খারাপ সময়
জীবনে ভাই কষ্ট,
করোনার যে পুরো মৃন্ময়
সকল স্বপ্ন নষ্ট।

গৃহবন্দী জীবন নিয়ে
সদা বসে ঘরে,
অসহ্য যে সময় হিয়ে
থাকি শুধু পড়ে।

ঘরে বসে একলা মনে
বিষন্ন মন থাকে,
করোনার ওই প্রতিক্ষণে
সবে দূরে রাখে।

লকডাউন ওই দুখের কথা
বলা যায় না তবে,
একলা বসে প্রাণের ব্যথা
কাকে বলবো কবে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b2%e0%a6%95%e0%a6%a1%e0%a6%be%e0%a6%89%e0%a6%a8/,,,
গোলাপ কানন,"ফুলের রাণী ফুল কুমারী
গোলাপ বাগে ফোটে,
সৌরভ পেয়ে ভ্রমর সবে
গুনগুনিয়ে ছোটে।

গোলাপ আছে গোলাপ বাগে
কত রকম ছবি,
গোলাপ দেখে যুগে যুগেই
কবিতা লেখে কবি।

গোলাপ গাছে প্রচুর কাটা
মালিই শুধু জানে,
মধু খেয়েই ভ্রমর ঘুরে
ফুলের পানে পানে।

ফুলের প্রেমে অলির গানে
মুগ্ধ করে সবে,
ফুলের কালে নতুন রুপে
বিশ্ব সাজে তবে।

ভালোবাসা যাচনা হয়
গোলাপ ফুল দিয়ে,
ফুলের বাগে নানা ফুলের
কাঁন্না করে হিয়ে।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%97%e0%a7%8b%e0%a6%b2%e0%a6%be%e0%a6%aa-%e0%a6%95%e0%a6%be%e0%a6%a8%e0%a6%a8/,,,
নিয়ম মানো,"মৃত্যুর খেলা দেশটা জুড়ে
প্রতিদিনে বাড়ছে,
নিয়ম কানুন নাহি মানে
মৃত্যুর কাছে হারছে।

জনমনে নেতিবাচক
লেগে আছে কথা,
এমন কথা যায় না বলা
ওই না যথা তথা।

দেশের আইন ভাঙে যারা
মিত্র নয়তো তারা,
আইন ভাঙার সাজা পায় যে
ভাঙে আইন যারা।

করোনার ওই সময় তবে
আতঙ্কে সব আছে,
কেমন করে ভাইরাস থেকে
ধরার মানুষ বাঁচে।

নিয়ম কানুন মেনে চলো
দেশের মানুষ সবে,
ভয়াল কালো ভাইরাস এসে
প্রাণটা কাড়ে তবে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%a8%e0%a6%bf%e0%a7%9f%e0%a6%ae-%e0%a6%ae%e0%a6%be%e0%a6%a8%e0%a7%8b/,,,
চিন্তা ভাবনা ,"চিন্তা ভাবনা বৃদ্ধি করো
জীবন হবেই ভালো,
সৃষ্টির সেবা করো তবে
জ্বলবে মনে আলো।

ভালো চিন্তা ভাবনা গুলো
মনের ভিতর রাখো,
জনম জনম তুমি তবে
আপন সুখে থাকো।

প্রভুর সৃষ্টি প্রেম মোহনায়
রাখো মনটা ভরে,
সৃষ্টির সেবা করে তুমি
চলো ভবের তরে।

গভীর চিন্তা ভাবনার ফলটা
হয় যে সবার সেরা,
অন্য কিছু চেয়ে তবে
শ্রম দিয়ে তা ঘেরা।

এলোমেলো চিন্তা ভাবনায়
যাই না কিছু করা,
করতে গেলে সেজন তবে
খাবেই খাবেই ধরা।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%9a%e0%a6%bf%e0%a6%a8%e0%a7%8d%e0%a6%a4%e0%a6%be-%e0%a6%ad%e0%a6%be%e0%a6%ac%e0%a6%a8%e0%a6%be/,,,
আজব কান্ড,"আজব কাণ্ড আজব দেশেই
থাকে আজব লোক,
মহাসুখে মুর্খে থাকে
শিক্ষিতর ওই শোক।

দেশের মাঝে আজব কাণ্ড
করে মুর্খ জন,
তাই না দেখে শিক্ষিত সব
ভাবে ক্ষণে ক্ষণ।

সভ্য জীবন শিক্ষিত চাই
আঁধার চাই না কেউ,
মুর্খের জীবন মুখে আসে
শুধু দুখের ঢেউ।

মুর্খের জীবন আঁধার আনে
ধরার বুকে ভাই,
মুর্খতার ওই অভিশাপের
জীবন তরী নাই।

শিক্ষিত হও সকল মানুষ
কাটবে আঁধার পথ,
শিক্ষিত জন আছে বলে
সফল জীবন রথ।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%86%e0%a6%9c%e0%a6%ac-%e0%a6%95%e0%a6%be%e0%a6%a3%e0%a7%8d%e0%a6%a1/,,,
সুখের খোঁজে ,"সুখের ঘরের সুখ জানালা
গেছে বন্ধ হয়ে,
প্রিয়া তুমি মনে কোণে
যাবে শুধু রয়ে।

কেমন করে সুখ উল্লাসে
ঘুরবো তোমায় নিয়ে,
সেই কথাটা ভেবে ভেবে
কাঁদে আমার হিয়ে।

সুখের কথা ভেবে মনে
লাগে শুধু কষ্ট,
দিবানিশি সতত প্রিয়া
আশা গুলো নষ্ট।

ঘাত প্রতিঘাত জীবন পথে
আসছে যে খুব তেড়ে,
তোমায় নিয়ে যাবে প্রিয়া
দুঃখের বাড়ি ছেড়ে।

এমন করে যায় না তো দিন
নানা ব্যথা মনে,
সুখের দেশে কেমনে যাবো
ভাবি ক্ষণে ক্ষণে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b8%e0%a7%81%e0%a6%96%e0%a7%87%e0%a6%b0-%e0%a6%96%e0%a7%8b%e0%a6%81%e0%a6%9c%e0%a7%87-2/,,,
রতির ক্ষতি ,"পরম পিতা রতির মিতা
করছে ক্ষতি সবে
আপন পরে সকলে মরে
বাড়লে অতি তবে।

জীবন খসে খারাপ রসে
হয়ে যে জ্ঞান হারা
খুশিতে যারা আত্মাহারা
প্রাণ দেয় যে সারা।

রতির যাদু শিখায় সাধু
প্রেমের কথা বলে
ভবের হাঁটে তুমি খাটে
শিক্ষা নিয়ে চলে।

সবার প্রাণে রতির টানে
আঁধার নেমে আসে
রতির খেলা রাতের বেলা
নর নারীরা ভাসে।

রতি দমন করো এমন
নইলে মরে যাবে
জীবন রথে সঠিক পথে
শাস্তি তবে পাবে।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%b0%e0%a6%a4%e0%a6%bf%e0%a6%b0-%e0%a6%95%e0%a7%8d%e0%a6%b7%e0%a6%a4%e0%a6%bf/,,,
আনন্দের সময় ,"মন ছুটে যায় – শৈশবের ওই
আমার ছোট্ট গায়,
সেথায় আমি – ঘুরিফিরি
চড়ে ভাসি নায়।

শৈশবের ওই – কত স্মৃতি
আজি মনে ভাই,
এমন মধুর – সময় তবে
ধরার বুকে নাই।

ইচ্ছে খুশি – ঘোরাঘুরি
মন অভিলাষ খেল,
জীবনের ওই – আনন্দ আর
নানা রকম ভেল।

নদের জলে – তরী নিয়ে
তুলি শাপলা ফুল,
ইচ্ছে খুশি – মন আনন্দে
করছি কত ভুল।

ঘাস ফড়িংয়ের – পিছু ছুটে
গেছি কত দিন,
নদের জলে তরী নিয়ে
ধরছি প্রচুর মীন।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%86%e0%a6%a8%e0%a6%a8%e0%a7%8d%e0%a6%a6%e0%a7%87%e0%a6%b0-%e0%a6%b8%e0%a6%ae%e0%a7%9f/,,,
গরিব লোক,"গরিব যারা দুখী তারা
থাকে পোশাক বিনে,
পকেট ফাঁকা নাহি টাকা
মরে পেটের ঋণে।

শুধু কষ্ট স্বপ্ন নষ্ট
এই না জীবন তরে,
খেটে খেটে জীবন মেটে
শুধু জীবন ভরে।

জীবন পথে রথে রথে
আসে বাঁধা কত,
খাদ্য খাওয়া নাহি পাওয়া
এই জীবনে শত।

গরিব ঘরে জীবন তরে
সুখ না মিলে কভু,
একটু শান্তি শুধু ভ্রান্তি
মিলে না তো তবু।

হাসি তো নাই কষ্ট রে ভাই
এই না জীবন নদে,
দুঃখ আসে কষ্টে ভাসে
জীবন পদে পদে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%97%e0%a6%b0%e0%a6%bf%e0%a6%ac-%e0%a6%b2%e0%a7%8b%e0%a6%95/,,,
ঋতু রাণী ,"বর্ষা শেষে শরৎ এলো
এলো ঋতু রাণী,
প্রভাতে ওই শিউলি ফুলে
সৌরভ ছড়ায় জানি।

শিউলি হলো রাতের রাণী
শরৎকালে ঝরে,
তাহার রূপের ডালাখানি
প্রেম প্রীতিতে ভরে।

শরৎকালে নদীর জলে
কচুরি ওই ভাসে,
নানা ফুলে সুবাস পেয়ে
ভ্রমর ছুটে আসে।

হালকা রোদে লঘু বৃষ্টি
থেকে থেকে পড়ে,
শরৎকালে নানা গাছে
নানা ফল যে ধরে।

ধরার বুকে প্রেমে ভরা
শরৎ ঋতু তবে,
শরৎ হলো সুন্দর ঋতু
নিখিল এই ভবে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%8b%e0%a6%a4%e0%a7%81-%e0%a6%b0%e0%a6%be%e0%a6%a3%e0%a7%80/,,,
ডিপ্রেশন,"মনের সকল কথা বলি কার কাছে
বলা যাবে যথাতথা নেই লোক পাছে।
সদা হতাশায় ভুগি নাহি প্রেমে নারী
কার মনে চলি জুগি থাকে মন ভারী।
স্থান পায় না’তো কভু কারো মনে আমি
আমার কথাটা তবু জানে অন্তর্যামী।
এত ব্যথা মনে নিয়ে চলি দীর্ঘ পথে
ব্যথা মনে গেলে দিয়ে দুখে প্রাণে রথে।

ক্যামনে গো পাবো মুক্তি বিষন্নতা থেকে
আছে কি এমন শক্তি মোরে রাখে বেঁকে।
আমি একাকিত্ব বোধ ঘুচাতে যে চাই
ম্লান কে করিবে রোধ সেজন তো নাই।

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%a1%e0%a6%bf%e0%a6%aa%e0%a7%8d%e0%a6%b0%e0%a7%87%e0%a6%b6%e0%a6%a8/,,,
জগৎ সংসার,"ভবের মেলায় নানান খেলায়
বিভোর আমার প্রাণ,
সকাল দুপুর সুরের নূপুর
মন ছুয়ে যায় গান।

বেশুমার পাপে হৃদয়টা কাঁপে
বসে নাকো কাজে মন,
ভেবে নাহি পাই কি করব ভাই
তাহা ভাবি প্রতি ক্ষণ।

মোর আঁখি দুটি সদা আছে ফুটি
অঝোরে ঝরছে জল,
পাপে বোঝা বড় করে জড়সড়
নেই ভালো কোনো ফল।

চলি পথ দিয়ে ভেবে কাঁদে হিয়ে
কিরূপ ধরার খেলা,
শত প্রাণে হাসি তার সাথে বাঁশি
আনন্দ খুশি মেলা।

ধরা মোহে পড়ে ভুল পথ ধরে
পারি দিয়ে ক্ষণ কাল,
আজ মনে জাগে প্রাণ মূল ভাগে
মোর সব ভুলভাল।

",জাহাঙ্গীর আলম অপূর্ব ,মাত্রাবৃত্ত,https://www.poetrystate.com/jahangiralam/%e0%a6%9c%e0%a6%97%e0%a7%8e-%e0%a6%b8%e0%a6%82%e0%a6%b8%e0%a6%be%e0%a6%b0/,,,
প্রবাস জীবন,"প্রবাস জীবন কষ্টের জীবন
সকলে ভাই জানে,
আপনজনকে দূরে থাকে
কষ্ট লাগে প্রাণে।

প্রবাস জীবন মায়ের কথা
বেশি পড়ে মনে,
মায়ের কথা দিবানিশি
ভাবি ক্ষণে ক্ষণে।

মায়ের সাথে হাসি মজা
হয় না ক’দিন ধরে,
একলা আমি পড়ে আছি
প্রবাস জীবন তরে।

স্বজনের ওই কথা মনে
আঁখি ভেজে জলে,
তাদের আদর তাদের সোহাগ
স্মৃতির পাতার তলে।

ইচ্ছে করে তাদের কাছে
ইচ্ছে খুশি বসি,
তাদের কাছে গল্প শুনবো
তারা রবি শশী।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a7%8d%e0%a6%b0%e0%a6%ac%e0%a6%be%e0%a6%b8-%e0%a6%9c%e0%a7%80%e0%a6%ac%e0%a6%a8/,,,
এককতারার সুর,"বহুদিন পর বাজতে শুনি
একতারার ওই শব্দ,
বাংলার বুকে আছে থাকবে
অব্দের পর অব্দ।

একতারার ওই দারুণ সুরে
বাউলদের ওই গানে
একতারাটা আমার মনে
বাজে ক্ষণে ক্ষণে।

বাংলার প্রাচীন সংস্কৃতি যে
যায় না কভু ভোলা,
বারে বারে এসে তবে
মনে দেয়’রে দোলা।

বাউলগান আর লোকগীতি
দেশের কথা বলে,
সেই গান শুনার জন্য মানুষ
চলে দলে দলে।

একতারারি সুরে বাউল
গাহে গান যে কত,
ঢোলের তালে বাঁশির সুরে
বাদ্য বাজে শত।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%8f%e0%a6%95%e0%a6%95%e0%a6%a4%e0%a6%be%e0%a6%b0%e0%a6%be%e0%a6%b0-%e0%a6%b8%e0%a7%81%e0%a6%b0/,,,
পিতা পরম পিতা ,"বাবা-ই আমার ভালো খেলা সাথী
বাবা দিবারাত্রি স্বপ্ন বলে কত
জীবন চলার পথে বাধা আসে
আছে মোরে বাবা নাহি বন্ধু অত।

মনের সকল আমার যে কথা
আমি বলি বাবা তুমি হলে আলো
জীবন সুখের উল্লাস কাঁপানো
তুমি হলে মোরে সবে থেকে ভালো।

বাবা তুমি আমা মনে
স্বপ্ন দিলে ক্ষণে ক্ষণে
তোমাকে যে আমি কত ভালোবাসি।

বাবা যে আমার আঁখি
সদা তার আশায় থাকি
তোমাকে যে পেয়ে ইচ্ছে খুশি হাসি।

",জাহাঙ্গীর আলম অপূর্ব ,বৈদিক সনেট,https://www.poetrystate.com/jahangiralam/%e0%a6%aa%e0%a6%bf%e0%a6%a4%e0%a6%be-%e0%a6%aa%e0%a6%b0%e0%a6%ae-%e0%a6%ae%e0%a6%bf%e0%a6%a4%e0%a6%be/,,,
ভদ্র নারী,"শান্তি পেতে ঘরের মধ্যে
লাগে সুশীল নারী,
অভদ্র ওই নারীর জন্য
অশান্তি হয় বাড়ি।

সম্পর্ক ভাই গড়ার আগে
দেখো ভালো করে,
যেজন আসবে সেজন যেন
আলো ছড়াই ঘরে।

ভদ্র নারীর সমাজে আজ
প্রয়োজনটা বেশি,
পর দেশের ওই ঢঙে চলে
সেই নারী নয় দেশি।

কথায় কথায় অনায়াসে
বলে বেশি কথা,
এরূপ নারী জীবন রথে
দেয় রে শুধু ব্যথা।

ভালো নারী রাখে বাড়ি
অশান্তি নেই তবে,
এমন নারী পাবো কোথা
এই না জীবন ভবে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%ad%e0%a6%a6%e0%a7%8d%e0%a6%b0-%e0%a6%a8%e0%a6%be%e0%a6%b0%e0%a7%80/,,,
কাণ্ডজ্ঞান ,"নীতি নিত্তে মম চিত্তে পরে বিত্তে গর্বে
শুধু করে পরে তরে মন ভরে খর্বে।
করে দাঙ্গা চলে হাঙ্গা মন চাঙ্গা করে
জেব ফাঁকা পরে টাকা চলে ঢাকা তরে।

মস্ত আলো প্রাণ কালো লাগে ভালো তার
করে খুন বহু গুণ দেখে মনু আর।
বসে হাসে নাহি আসে বুক ভাসে কত
পরে ধনে প্রতিক্ষণে ধনী মনে শত।

করে চুরি মোটা ভুরি আছে ছুরি হাতে
হাতে কাজ নাহি লাজ টাকা ভাজ রাতে।
যায় প্রাণ গাহে গান গুরু মানে সবে
দুষ্ট সনে মিষ্টি ক্ষণে নিজে জনে তবে।

লুট করে জেব ভরে নিজে তরে ভাই
ন্যায় নীতি গল্পে রীতি মনে ভীতি তাই।
ঠকবাজ লুঘু কাজ নাহি লাজ লোকে
প্রাণ তরী হাতে ঘড়ি স্বর্ণ ভরি থোকে।

কত কষ্ট প্রাণ নষ্ট পথ ভৃষ্ট আমি
নাহি চলে যেতে বলে আখি জলে ভূমি।
শুদ্ধ পথে প্রাণ রথে চলা মথে থাকা
ভালো দৃষ্টি শুভ সৃষ্টি নিজে কৃষ্টি রাখা

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%95%e0%a6%be%e0%a6%a3%e0%a7%8d%e0%a6%a1%e0%a6%9c%e0%a7%8d%e0%a6%9e%e0%a6%be%e0%a6%a8-%e0%a6%a6%e0%a7%81%e0%a6%b0%e0%a7%8d%e0%a6%a6%e0%a6%bf%e0%a6%a8/,,,
প্রাণ পাখি - ২,"আমায় ছেড়ে যাস না তুই
সাধের প্রাণোপাখি,
খব যতনে সং গোপনে
আগলে আগলে রাখি।

তুমি বিহীন এই কায়ার যে
নেইকো কোনো মূল্য,
তুমি থাকলে আমি তবে
ধরায় দেব্য তুল্য।

যাসনে কভু প্রাণোপাখি
ছেয়ে সাধের কায়া,
তুমি গেলে আমার প্রতি
থাকবে কো না মায়া।

তোমার জন্য সবে আমায়
করে শুধু ভক্তি,
গেলে চলে তুমি আমার
থাকবে না তো শক্তি।

ইচ্ছে করে জনম জনম
থাকি তোমার সাথে,
দিয়ো না তো আমায় ফাঁকি
থাকো দিবা রাতি।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%aa%e0%a7%8d%e0%a6%b0%e0%a6%be%e0%a6%a3-%e0%a6%aa%e0%a6%be%e0%a6%96%e0%a6%bf-%e0%a7%a8/,,,
বাড়ি যাবো,"বাবা মায়ের কাছে যাবে
রেলগাড়িতে চড়ে,
তাদের জন্য জিনিস নেবো
থলেখানি ভরে।

অবহেলায় পড়ে আছেন
তাঁরা অজগাঁয়ে,
সুখে-দুখে তারা থাকেন
তমাল তরু ছায়ে।

অযত্ন আর অবহেলা
ভীষণ কষ্ট করে,
সারাজীবন শুধু তারা
থাকে কুড়ে ঘরে।

এমন করে বাবা মায়ের
সময় যায় রে চলে,
শুধু দুঃখ শুধু দুঃখ
সুখ আসে কি বলে।

এত কষ্ট সহ্য করে
আছেন তারা বেঁচে,
তাদের কাছে যেতে আমার
মনটা ওঠে নেচে।

",জাহাঙ্গীর আলম অপূর্ব ,স্বরবৃত্ত,https://www.poetrystate.com/jahangiralam/%e0%a6%b6%e0%a6%bf%e0%a6%95%e0%a7%8d%e0%a6%b7%e0%a6%be-%e0%a6%85%e0%a6%ae%e0%a7%82%e0%a6%b2%e0%a7%8d%e0%a6%af-%e0%a6%a7%e0%a6%a8-%e0%a6%ac%e0%a6%be%e0%a7%9c%e0%a6%bf-%e0%a6%af%e0%a6%be%e0%a6%ac/,,,
করুন দৃশ্য ,"মহামারী অনাহারী বসে কাঁদে লোক
কথা যত ব্যথা শত মনে শুধু শোক।
পেটে ঋণে বেশি দিনে যায় নারে চলা
এত কথা যথাতথা যাবে কিরে বলা।

কোথা সুখ শুধু দুখ বেশি মনে পড়ে
কবে খাবো শান্তি পাবো পেটে খানা ভরে।
বন্দী দশা প্রাণ চষা কাটে নারে তবু
বসে ঘরে শুধু পরে ডাকি তোমা প্রভু।

দিন ভালো ক্ষণ কালো আসে নব রূপে
বলি তাই ভালো নাই ভক্তি করো চুপে।
মনে মনে জনে জনে বলে সব কিছু
অল্প খাদ্য বাজে বাদ্য ঘোরে পিছু পিছু।

হাড় গুলো ছুঁবে ধূলো হয়েছে রে দশা
নাহি চলে মনে বলে মারি তবে মশা।
ধনী ভাই বলি তাই খুব আছো সুখে
দুখী মরে খাদ্য তরে নাহি চাহো দিকে।

করো ক্ষমা দুখ জমা সুখ পাবো কবে
কাঁদে মন প্রতিক্ষণ নাহি সুখ তবে।
অবরুদ্ধ নাহি শুধু জীবন যাপন
ধরা বুকে মহা সুখে নাহি যে আপন।

",জাহাঙ্গীর আলম অপূর্ব ,অক্ষরবৃত্ত,https://www.poetrystate.com/jahangiralam/%e0%a6%95%e0%a6%b0%e0%a7%81%e0%a6%a8-%e0%a6%a6%e0%a7%83%e0%a6%b6%e0%a7%8d%e0%a6%af-%e0%a6%ac%e0%a7%83%e0%a6%b7%e0%a7%8d%e0%a6%9f%e0%a6%bf%e0%a6%b0-%e0%a6%b6%e0%a6%ac%e0%a7%8d%e0%a6%a6-%e0%a6%97/,,,
মোহনদেবী,"ধ্যানের সুরভিতে খুঁজেছি সুকোমল সাধন। উপাচার হাতে
চেয়েছি উপভোগের বর। প্রকটিত দেহে দেখেছি আশীর্বাদের
হাত, পেয়েছি মায়াবি ত্রিশূল। উপভোগের ভাগ দেবে বলে
ত্রিশূলে বেঁধেছ প্রাণ। অবশেষে সাধন ধন পদতলে ঢেলে
বানিয়েছি দেবী।",শেখর দেব,গদ্যছন্দ,https://adititithi.wordpress.com/2014/11/28/%E0%A6%97%E0%A6%A6%E0%A7%8D%E0%A6%AF-%E0%A6%95%E0%A6%AC%E0%A6%BF%E0%A6%A4%E0%A6%BE%E0%A6%B0-%E0%A6%95%E0%A6%B0%E0%A6%BF%E0%A6%A1%E0%A7%8B%E0%A6%B0-%E0%A6%93-%E0%A6%AA%E0%A7%8D%E0%A6%B0%E0%A6%AC/,,,
পরমার মুখ,"সংখ্যালঘু পরমারা আর আমাদের পাড়ায় আসে না। ওর চোখ
বড় হয়ে লজ্জা হয়েছে দ্বিগুণ। সে শাড়ি পরেছে বারোহাত, চোখের
কাজলে বেঁধেছে অনেক পুণ্যবতী দিন ও রাত। আসবে কেন বা
একথা বলেছে মাস্টার মশাই। খুব বেশি দূরে নয়, বিগত দু’দশক
আগে এই গ্রাম ছিল সম্পূর্ণ তাদের। দুপুরের ঘনছায়া, মিঠেরোদ
স্নানের জলের ঘ্রাণে সুখী ছিল সব অন্ধকার। এরকম দিনে আমিও
পরমা পায়ে হেঁটে গেছি পরানপুরে, শানে বান্ধা ঘাট, থরো থরো
জল, সম্মুখে প্রাচীন রূপমহল। যে গীতার বাণী ওকে করেছে
আরাধ্য তা ভস্ম হয়েছে দুর্বৃত্তের হাতে। অন্ধচোখে মাস্টার মশাই
পরম মমতায় ছুঁতে পারে না পরমার মুখ।",রিজোওয়ান মাহমুদ,গদ্যছন্দ,https://adititithi.wordpress.com/2014/11/28/%E0%A6%97%E0%A6%A6%E0%A7%8D%E0%A6%AF-%E0%A6%95%E0%A6%AC%E0%A6%BF%E0%A6%A4%E0%A6%BE%E0%A6%B0-%E0%A6%95%E0%A6%B0%E0%A6%BF%E0%A6%A1%E0%A7%8B%E0%A6%B0-%E0%A6%93-%E0%A6%AA%E0%A7%8D%E0%A6%B0%E0%A6%AC/,,,